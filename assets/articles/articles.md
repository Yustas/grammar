
І. ПРАВОПИС ЧАСТИН ОСНОВИ СЛОВА
БУКВЕНІ ПОЗНАЧЕННЯ ДЕЯКИХ ГОЛОСНИХ ЗВУКІВ
§ 1. Правопис наголошених і ненаголошених Е, И
Наголошені голосні **е** та **и** у вимові виразні, тому їх передаємо тими самими буквами: *дале́ко, ви́соко*. Ненаголошені **е** та **и** невиразні у вимові. Їх передаємо тими самими буквами, що й під наголосом: *вели́кий, величе́зний*, бо *ве́лич*; *держу*́, бо *оде́ржати*; *клекоті́ти*, бо *кле́кіт*; *несу́*, бо *прине́сений*; *село́*, бо *се́ла*; *шепоті́ти*, бо *ше́піт*; *криве́*, бо *кри́во*; *трима́ти*, бо *стри́мувати*, *широ́кий*, бо *ши́роко* та ін.
У словах із постійним наголосом невиразний звук перевіряємо за словником: *лева́да, кише́ня, мину́лий*.
§ 2. Уживання І, И на початку слова
На початку слова звичайно пишемо **і** відповідно до вимови: *Іва́н, і́грашка, і́дол, і́кати* (‘вимовляти *і* замість *и’*), *іко́на, іменува́ти, ім’я́, інди́к, і́ноді, іржа́, існува́ти, і́стина, іти́*.
Деякі слова мають варіанти з голосним **и**: *і́рій і и́рій, і́род і и́род* (‘дуже жорстока людина’).
**И** пишемо на початку окремих вигуків (*ич!*), часток (*ич який хитрий*), дієслова и́кати (‘вимовляти *и* замість *і’*) та похідного від нього іменника *и́кання*.
**И** на початку слова вживаємо в деяких загальних і власних назвах, що походять із тюркських та інших мов, відповідно до їх вимови в цих мовах: *ийбе́н, ир, Ич-оба́, Кім Чен Ин*.
§ 3. Ї
Букву **ї**, що позначає звуки **й** + **і**, пишемо:
1. На початку слова та після букви, що позначає голосний: *герої́зм, ї́жа, їжа́к, їзде́ць, ї́здити, ї́сти, їх, ї́хати, краї́на, мої́, наї́вний, твої́, руї́на*.
2. Після м’якого знака: *Ана́ньїн, Віньї́*.
3. Після апострофа: *в’їзд, з’їзд, об’ї́хати, під’ї́зд, Заха́р’їн*.
4. В іншомовних словах після букви, що позначає голосний: *архаї́чний, егої́зм, еліпсо́їд, моза́їка, проза́їк, целуло́їд* (`див. ще § 126`).
> **Примітка**. **Ї** не пишемо після префікса або першої частини складного слова, якщо вони закінчуються буквою, що позначає голосний, а наступний склад або друга частина складного слова починаються з **і**: *доістори́чний, заінтригува́ти, переіна́кшити, поінформува́ти; новоірла́ндський, староінді́йський*.

7
§ 4. Я, Ю, Є
Букви **я**, **ю**, **є** пишемо:
1. На початку слова, після голосного та після апострофа для позначення звукосполучень **й + а**, **й + у**, **й + е**: *я́кість, юроди́вий, єство́*; *моя́, зна́ю, твоє́; п’ять, м’я́та, в’юн, б’ють, п’ємо́*.
2. Після букви на позначення приголосного звука для передання його м’якості: *дя́дько, лю́ди, оста́ннє, сюди́, ряд, ря́сно, рюкза́к, рюш*.

БУКВЕНІ ПОЗНАЧЕННЯ ДЕЯКИХ ПРИГОЛОСНИХ ЗВУКІВ
§ 5. Буква Г
Буква **г** передає на письмі глотковий щілинний приголосний звук як в українських словах (*берегти́, вого́нь, га́дка, гука́ти, дороги́й, жага́, згин, кри́га, могу́тній, пагіне́ць*), так і в загальних та власних назвах іншомовного походження (на місці **h**, **g**) (*абориге́н, агіта́ція, агре́сія, бага́ж, болга́рин, брига́да, газе́та, генера́л, геоло́гія, горизо́нт, гра́мота, делега́т, кілогра́м, логопе́д, магази́н, педаго́г, фотогра́фія; Єва́нгеліє, Гоме́р, А́нглія, Гаа́га*) (`див. ще § 122`).
§ 6. Буква Ґ
Буква **ґ** передає на письмі задньоязиковий зімкнений приголосний:
1. в українських та в давно запозичених і зукраїнізованих словах: *а́ґрус, ґа́ва, ґа́зда́, ґандж, ґа́нок, ґату́нок, ґвалт, ґе́ґати, ґедзь, ґелґота́ти, ґелґотіти, ґерґелі, ґерґота́ти, ґерґоті́ти, ґи́ґнути, ґирли́ґа, ґлей, ґніт* (у лампі), *ґо́ґель-мо́ґель, ґонт(а), ґрасува́ти, ґра́ти* (іменник), *ґре́чний, ґринджо́ли, ґрунт, ґу́дзик, ґу́ля, ґура́льня, джиґу́н, дзи́ґа, дзи́ґлик, дриґа́ти і дри́ґати, ремиґа́ти* тощо та в похідних від них: *а́ґрусовий, ґаздува́ти, ґвалтува́ти, ґе́рґіт, ґратча́стий, ґрунтови́й, ґрунтува́ти(ся), ґу́дзиковий, ґу́лька, проґа́вити* і под.
2. у власних назвах — топонімах України: *Ґорґа́ни* (гірський масив), *Ґоро́нда, У́ґля* (села на Закарпатті), у прізвищах українців: *Ґалаґа́н, Ґалято́вський, Ґе́ник, Ґерза́нич, Ґерда́н, Ґжи́цький, Ґи́ґа, Ґо́ґа, Ґо́йдич, Ґо́нта, Ґри́ґа, Ґудзь, Ґу́ла, Лома́ґа*.

§ 7. Апостроф
Роздільність вимови **я, ю, є, ї** та попереднього твердого приголосного на письмі позначаємо апострофом.
Апостроф пишемо перед **я, ю, є, ї**:
1. Після букв на позначення губних приголосних **б, п, в, м, ф**: *б’ю, п’ять, п’є, в’я́зи, солов’ї́, м’я́со, рум’я́ний,* (на) *ті́м’ї, жира́ф’ячий, мереф’я́нський; П’я́ста, В’ячесла́в, Дем’ян, Максим’ю́к, Стеф’ю́к*.
> **Примітка**. Апостроф не пишемо, коли перед буквою на позначення губного звука є інша буква (крім **р**), що належить до кореня (основи): *дзвя́кнути, духмя́ний, ма́впячий, медвя́ний, морквя́ний, різдвя́ний, свя́то, тьмя́ний, цвях*, але: *арф’я́р, ве́рб’я, торф’яни́й, черв’я́к*. Коли така буква належить до префікса, то апостроф пишемо, як і в спільнокореневих словах без префікса: *зв’язо́к, зв’яли́ти, підв’яза́ти, розм’я́кнути, сп’яні́ти*.
2. Після **р**: *бур’я́н, міжгі́р’я, пі́р’я, ма́тір’ю, кур’є́р*, (на) *подві́р’ї; Валер’я́н, Мар’я́н, Мар’я́на*.
> **Примітка**. Апостроф не пишемо, коли **ря, рю, рє** означають сполучення м’якого **р** із наступними **а, у, е**: *буря́к, бу́ряний, кря́кати, ряби́й, рю́мсати, крюк*.
3. Після **к** у слові *Лук’я́н* і похідних від нього: *Лук’я́ненко, Лук’яню́к, Лук’яне́ць*.
4. Після префіксів та першої частини складних слів, що закінчуються на твердий приголосний: *без’я́дерний, без’язи́кий, від’ї́зд, з’є́днаний, з’ї́хати, з’яви́тися, напів’європе́йський, об’є́м, під’ї́хати, під’ю́дити, роз’ю́шити, пан’європе́йський; дит’я́сла, камер’ю́нкер, Мін’ю́ст*.
> **Примітка 1**. Після префіксів із кінцевим приголосним перед наступними **і, е, а, о, у** апостроф не пишемо: *безіме́нний, зініціюва́ти, зеконо́мити, загітува́ти, зорієнтува́ти, зумі́ти*.
> **Примітка 2**. Про апостроф у словах іншомовного походження `див. § 138`, у прізвищах та географічних назвах` див. §. 144, 151`.

§ 8. ЙО, ЬО
1. **ЙО** передає звукосполучення **й + о**:
1. на початку слова та після букви, що позначає голосний: *його́, йому́, завойо́ваний, привілейо́ваний, райо́н, чийо́го*;
2. після букви на позначення приголосного, переважно на початку складу: *батальйо́н, бульйо́н, вйо́кати, Воробйо́в, курйо́з, мільйо́н, Соловйо́в*.
2. **ЬО** пишемо після букви на позначення м’якості приголосного перед **о**: *всього́, Ковальо́в, Линьо́в, льон, льох, сього́дні, сьо́мий, трьох, тьо́хкати, цього́*.

Чергування голосних
§ 9. Чергування О — І, Е — І
1. У сучасній українській мові звуки **о**, **е** у відкритих складах чергуються з і в закритих складах:
1. під час словозміни:
   а) *водопі́й — водопо́ю, дохі́д — дохо́ду, кінь — коня́, ка́мінь — ка́меня, лід — льо́ду, мій — мого́, сім — семи́, у́стрій — у́строю; ніч — но́чі — ні́ччю, пе́вність — пе́вності — пе́вністю, ра́дість — ра́дості — ра́дістю, ви́селок — ви́сілка, о́сінь — о́сені — о́сінню, (у) вели́кому — (у) вели́кім*;
   б) *гір — гора́, ніг — нога́, осіб — осо́ба, слів — сло́во, сіл — село́*;
   в) *ба́тьків — ба́тькового, ба́тькова; бра́тів — бра́тового, бра́това; Василі́в —Василе́вого, Василе́ва; ковалі́в — ковале́вого, ковале́ва; Петрі́в — Петро́вого, Петро́ва; шевці́в — шевце́вого, шевце́ва*;
   г) *Ка́нів — Ка́нева, Ки́їв — Ки́єва, Фа́стів — Фа́стова, Ха́рків — Ха́ркова, Черні́гів — Черні́гова*;
   ґ) *вівса́ — ове́с, вівця́ — ове́ць, вісь — о́сі*;
   д) *бі́йся — бою́ся, стій — стоя́ти*;==
   е) *вів, ві́вши — вела́ (вести́); замі́в, замі́вши — замела́ (замести́); міг, мі́гши — мо́жу (могла́, могти́); ніс, ні́сши — несу́ (несла́, нести́); плів, плі́вши — плела́ (плести́), а також ріс, рі́сши — росла́, рости́*.
2.  під час словотворення: *будівни́к* (пор. *будо́ва*), *ві́льний* (пор. *во́ля*), *кі́лля*(пор. *кола́*), *підні́жжя* (пор. *нога́*), *подві́р’я* (пор. *двора́*), *робітни́к* (пор. *робо́та*); *зі́лля* (пор. *зеле́ний*), *сільськи́й* (пор. *село́*) та ін.

О, Е, що не переходять в І
2. **О**, **е** не переходять в **і** в закритому складі за таких умов:
1. коли ці звуки вставні або випадні: *вікно́ — ві́кон, земля́ — земе́ль, ка́зка — казо́к, со́тня — со́тень; ви́тер — ви́тру, ві́тер — ві́тру, вого́нь — вогню́, день — дня, розде́р — розідра́ти, сму́ток — сму́тку, сон — сну, тра́вень — тра́вня*.
> **Примітка 1**. У формах окремих слів **о**, **е** не випадають: *лоб — ло́ба, мох — мо́ху, рот — ро́та, лев — ле́ва*.
> **Примітка 2**. За аналогією до форм книжо́к, казо́к маємо **о** між приголосними в родовому множини й у деяких іншомовних словах: *а́рка — а́рок, ма́рка — ма́рок, па́пка — па́пок* тощо, але: *парт, форм, сакль* та ін.
2. у групах **-ор-, -ер-, -ов-** між приголосними: *торг — то́ргу, хорт — хорта́, смерть — сме́рті, вовк — во́вка, шовк — шо́вку*, але *погі́рдний* (пор. *пого́рда*);
3. у групах із повноголоссям **-оро-, -оло-, -ере-**, а також **-еле-**: *горо́д, моро́з, по́дорож, по́рох, сто́рож; во́лос, со́лод; бе́рег, пе́ред, се́ред, че́рез; зе́лень, пе́лех, ше́лест* та ін., але: *морі́г, оборі́г, порі́г, смо́рід*;
4. у родовому відмінку множини іменників середнього роду на **-енн(я)**: *зна́чень (зна́чення), поло́жень (поло́ження), тве́рджень (тве́рдження), тво́рень (тво́рення)*;
5. в абревіатурах і в похідних утвореннях: *соцстра́х, соцстра́хівський, спецви́пуск, спецко́р, спецко́рівський, спецо́дяг, торгфло́т* та ін.;
6. у словах іншомовного походження: *агроно́м, інжене́р, студе́нт, том* та ін.
   10
> **Примітка**. За аналогією до слів української мови, де є чергування **о, е** з **і**, таке чергування з’явилося й у деяких давно засвоєних словах іншомовного походження: *Анті́н — Анто́на, ґніт — ґнота́, ко́лір — ко́льору, Про́кі́п — Про́ко́па; курі́нь — куреня́, папі́р — папе́ру*.

Відхилення в чергуванні О — І, Е — І
3. Є багато позицій, коли чергування **о, е** з **і** у відкритих і закритих складах немає всупереч наведеним правилам:
1) **і** наявне у відкритому складі в словах з основою, вирівняною за іншими відмінками чи формами:
   а) у формах називного відмінка однини: *гребіне́ць (гребінця́), дзвіно́к (дзвінка́), каміне́ць (камінця́), кі́готь (кі́гтя), кіло́к (кілка́), кіне́ць (кінця́), ні́готь (ні́гтя), оліве́ць (олівця́), реміне́ць (ремінця́), рі́вень (рі́вня), стіжо́к (стіжка́), торгіве́ць (торгівця́), фахіве́ць (фахівця́)* та ін.;
   б) у формах родового відмінка множини: *ві́кон (вікно́), ві́чок (ві́чко), гіло́к (гі́лка), зіро́к (зі́рка), кіле́ць (кільце́), лі́жок (лі́жко), ні́жок (ні́жка), плі́то́к (плі́тка)*;
   в) у формах іменників зі значенням зменшеності за аналогією до таких форм, як *кіл — кілка́, міст — містка́, гі́рка* (де **і** в закритому складі): *кіло́чок, місто́чок, ні́женька, гіронька*, але *слівце́ — слове́чко*;
2) у групах **-оро-, -оло-, -ере-** **о, е** переходять в **і**:
   а) у родовому відмінку множини іменників жіночого роду (здебільшого з рухомим наголосом) і в похідних від них іменниках на **-к-(а)** зі значенням зменшеності: *борода́ — борі́д — борі́дка, борона́ — борі́н — борі́нка, голова́— голі́в — голі́вка* (*і голо́вка* — з іншим значенням), *сторона́ — сторі́н — сторі́нка, череда́ — чері́д — чері́дка*;
   б) у родовому відмінку множини іменників здебільшого середнього роду й відповідних іменниках зі значенням зменшеності: *боло́то — болі́т — болі́тце, воро́та — ворі́т — ворі́тця, долото́ — долі́т — долі́тце*, але: *де́рево— дере́в — деревце́, джерело́ — джере́л — джере́льце*;
   в) у деяких похідних іменниках середнього роду з подовженим приголосним: *бездорі́жжя, Запорі́жжя, підборі́ддя, роздорі́жжя* (але: *лівобере́жжя, узбере́жжя*), а також без подовження: *безголі́в’я, поголі́в’я, хоч безголо́сся, повноголо́сся*;
3) **і** в закритому складі маємо у формах чоловічого роду однини дієслів минулого часу й дієприслівників з повноголоссям, якщо відповідні форми жіночого та середнього роду однини й форма множини мають наголос на кінцевому складі: *волі́к, волі́кши (волокти́), збері́г, збері́гши (зберегти́), стері́г, стері́гши (стерегти́)*, бо: *волокла́, зберегла́, стерегла́; волокло́, зберегло́, стерегло́* та ін., але: *боро́в, коло́в, моло́в, поло́в, поров; боро́ла, коло́ла, моло́ла, поло́ла, поро́ла* та ін.;
4) у віддієслівних іменниках середнього роду на **-нн-(я)** і звичайно буває тільки під наголосом, а без наголосу — **е**: *носі́ння, ході́ння; вра́ження, заве́ршення, збі́льшення, зна́чення, поя́снення*, але: *варе́ння* (і *варі́ння, ва́рення* — процес), *вче́ння*. Так само **-ення**, а не **-іння** мають іменники, похідні від слів з основою на **-ен**: *іме́ння, найме́ння*;
5) **о, е** наявні в закритому складі:
   а) у непрямих відмінках іменників чоловічого роду з вирівняною за називним відмінком основою: *боре́ць — борця́* (*борце́ві, борце́м* та ін.), *ви́борець — ви́борця, лове́ць — ловця́, творе́ць — творця́; мото́к — мотка́, носо́к — носка́, па́росток — па́ростка; во́день — во́дню; коте́л — котла́, оре́л — орла́*;
   б) у повноголосних формах **-оро-, -оло-** зі сталим наголосом іменників переважно жіночого роду: *коло́д (коло́дка), доло́нь (доло́нька), соро́к, огоро́ж, моро́к, нагоро́д* (від них немає зменшених форм з **і**). Але: *дорі́г, дорі́жка, корі́в, корі́вка, бері́з, бері́зка* (проте *бере́зка* — виткий бур’ян);
   в) у родовому відмінку множини деяких іменників переважно жіночого роду: *будо́в, вод, істо́т, осно́в, підпо́р, проб, субо́т, топо́ль, шкод; леле́к, меж, озе́р, потре́б, але: осі́б, підкі́в*;
   г) у прикметниках, утворених від власних імен на **-ов (-ьов, -йов), -ев (-єв)**: *Ма́лишев — ма́лишевський, Па́влов — па́вловський*. Але в прикметниках, утворених від власних імен на **-ів (-їв)**, зберігаємо **і (ї)**: *Гаври́лів — гаври́лівський, Деми́дів — деми́дівський, Андрі́їв — Андрі́ївський* (див. ще `§ 153, п. 2.`);
   ґ) у префіксальних безсуфіксних іменниках на зразок: *зато́н, перео́р, пото́п* (під впливом родового відмінка однини: *зато́ну, перео́ру, пото́пу*), але звичайно *поті́к, розгі́н, уді́й*.
   Зрідка, навпаки, під впливом називного відмінка однини і поширене на решту форм: *о́пік* (родовий однини *о́піку*);
   д) під наголосом у словотворчих компонентах **-вод, -воз, -нос, -роб** складних слів, що означають людей за професією, видом занять та в похідних від цих слів: *екскурсово́д, ляльково́д; водово́з; дровоно́с; хліборо́б, хліборо́бство, чорноро́б* та ін. Проте в словах, що означають предмети, та в похідних від них утвореннях такий о, незалежно від наголосу, переходить в **і**: *водопрові́д, газопрові́д, газопрові́дний, електропро́від, трубопро́від*; у словах зі складником **-воз** **о** здебільшого зберігаємо: *електрово́з, лісово́з, теплово́з*. Незалежно від семантики слова в словотворчих компонентах **-хід, -ріг** уживаємо тільки **і**: *всюдихі́д, місяцехі́д, пішохі́д, пішохі́дний, самохі́д, самохі́дний, стравохі́д, швидкохі́д, швидкохі́дний*; *козері́г і Козері́г* (сузір’я), *носорі́г* та ін.;
   е) у деяких словах книжного й церковного походження та в похідних від них: *Бог, верхо́вний, виробни́цтво, ви́рок, зако́н, зако́нний, наро́д, наро́дний, основни́й, пото́п, пра́пор, проро́к, словни́к*, а також за традицією в деяких прізвищах: *Артемо́вський, Боровико́вський, Грабо́вський, Котляре́вський, Пи́семський* та ін. Але: *Верикі́вський, Желехі́вський, Минькі́вський*.

§ 10. Чергування Е – О після Ж, Ч, Ш, ШЧ, ДЖ, Й
1. Після **ж, ч, ш, шч, дж**, й перед м’яким приголосним, а також перед складами **з** **е** та **и** (яке походить від давньоукраїнського **и**) пишемо **е**: *вече́ря, ви́ше́нь, джерело́, жени́ти, ні́женька, пшени́ця, ста́єнь, уве́чері, у́чень, черне́тка, четве́ртий, шестиде́нка, щемі́ти, щети́на*.
   Після **ж, ч, ш, шч, дж**, й перед твердим приголосним, а також перед складами з  **а, о, у** та **и** (яке походить від давньоукраїнського **ы**) пишемо **о**: *бджола́, буди́ночок, вечори́* (пор. *вече́ря*), *жона́тий* (пор. *жени́ти*), *і́грашок, копійо́к, пшоно́* (пор. *пшени́ця*), *чолові́к, чому́сь, чо́рний* (пор. *черне́тка*), *чоти́ри* (пор. *четве́ртий*), *шо́стий* (пор. *шести́*), *щока́*.
> **Примітка**. У словах *ло́жечка — ло́жечок, кни́жечка — книжечо́к, лі́єчка — лі́єчок* і под. зберігаємо **е** (**є**), бо приголосний **ч** у наступному складі в давні часи був м’яким.
2. **О** вживаємо замість сподіваного **е** після шиплячих та й перед м’яким приголосним:
1. в іменниках жіночого роду III відміни в суфіксі **-ост-**(і)/(и): *безкра́йості (безкра́йости), ме́ншості (ме́ншости), пеку́чості (пеку́чости), сві́жості (сві́жости)* та ін. (відповідно до *ві́чності (ві́чности), ра́дості (ра́дости)* й т. ін., де **о** стоїть не після шиплячих);
2. у давальному й місцевому відмінках однини деяких іменників: *бджолі́*, (на) *бджолі́*, *ве́чорі, пшоні́*, (у) *пшоні́*, *щоці́*, (на) *щоці́* (відповідно до більшості відмінкових форм із наступним твердим приголосним: *бджола́, бджолу́, ве́чора, вечори́* та ін.);
3. у закінченнях родового та орудного відмінків прикметників і займенників та числівників прикметникового типу жіночого роду: *безкра́йої, безкра́йою, гаря́чої, гаря́чою, на́шої, на́шою, пе́ршої, пе́ршою* та ін. (відповідно до *безкра́його, безкра́йому, на́шого* та ін. або до *дру́гої, молодо́ї* тощо, де **о** закономірне);
4. у похідних утвореннях *вечорі́ти, вечорі́є* (відповідно до *ве́чора, ве́чорові* й т. ін.), *чорні́ти, чорні́є, чорни́ці, чорни́ти, чорни́ло* та ін. (відповідно до *чо́рний, чо́рного* тощо).
> **Примітка**. У прислівниках *воро́же, га́ряче́* після шиплячих пишемо **е**, але: *тво́рчо, законода́вчо, хи́жо* та ін.

Чергування голосних у дієслівних коренях
§ 11. Чергування О — А
1. Це чергування відбувається в коренях дієслів і змінює їхні значення. Дієслова з **о** звичайно позначають тривалу, нерозчленовану дію або одноразову, закінчену, дієслова з **а** — повторювану, багаторазову дію: *допомогти́ — допомага́ти, гони́ти — ганя́ти, коти́ти — кача́ти, кро́їти — кра́яти, ломи́ти — лама́ти, ско́чити — скака́ти, схопи́ти — хапа́ти; стоя́ти— ста́ти*.
   Проте багато дієслів має кореневий **о**, який не чергуємо з **а**: *ви́мовити — вимовля́ти, ви́ростити — виро́щувати, прости́ти — проща́ти, вино́шувати, відгоро́джувати, догово́рювати, заспоко́ювати, переко́нувати, устано́влювати* та ін., але *ви́провадити — випроводжа́ти*.

Е (невипадний) — І (невипадний)
2. Це чергування також відбувається в коренях дієслів і змінює їхні значення: **е** вживаємо в префіксальних дієсловах доконаного виду, **і** — в утворених від них дієсловах недоконаного виду: *ви́гребти — вигріба́ти, ви́коренити — викорі́нювати, ви́пекти — випіка́ти, замести́ — заміта́ти, зберегти́ — зберіга́ти, перелеті́ти — переліта́ти, наректи́ — наріка́ти, спостерегти́ — спостеріга́ти, причепи́ти — причіпля́ти* (так само ви́волокти — виволіка́ти, де **о** чергуємо з **і**).
   **Е** чергуємо з **і** також у дієсловах із суфіксом **-ува- (-юва-)**, коли наголос падає на кореневий **і**, та в похідних від цих дієслів іменниках на **-нн-**(я): *бреха́ти — набрі́хувати, ви́коренити — викорі́нювати, заверті́ти — заві́рчувати, теса́ти — заті́сувати, чека́ти — очі́кувати; ви́коренення — викорі́нювання, чека́ння — очі́кування*; так само *ви́полоскати — виполі́скувати* (де **о** чергуємо з **і**). Але: *виве́ршувати, заве́ршувати, переве́ршувати, потребува́ти, прище́плювати*.

Е (випадний) — И
Випадний **е** чергуємо з **и** перед **л, р**: *беру́ — бра́ти — вибира́ти, ви́стелю — ви́слати — вистила́ти, завме́р — замри́ — завмира́ти, запе́р — запри́ — запира́ти, стер — зітри́ — стира́ти* та ін.

Чергування приголосних
У сучасній українській мові під час утворення форм слів та нових слів відбуваються зміни (чергування) приголосних, спричинені різними історичними законами її фонетичної системи.

Чергування приголосних під час словозміни
До найпоширеніших чергувань приголосних звуків під час словозміни належать такі:

§ 12. Чергування Г, К, Х із м’якими З, Ц, С
1. У давальному на місцевому відмінку однини іменників жіночого роду першої відміни: *дуга́ — дузі́, (на) дузі́; перемо́га — перемо́зі, (у) перемо́зі; кві́тка — кві́тці, (на) кві́тці; сва́ха — сва́сі, (на) сва́сі*.
2. У місцевому відмінку однини іменників чоловічого та середнього роду другої відміни: *терпу́г — (на) терпузі́; байра́к — (у) байра́ці, друк — (у) дру́ці; кожу́х — (у) кожу́сі, вухо — (у) вусі*.

§ 13. Чергування Ґ із м’яким З
У давальному на місцевому відмінку однини іменників жіночого роду першої відміни: *дзи́ґа — дзи́зі, (на) дзи́зі, ґирли́ґа — ґирли́зі, (на) ґирли́зі, Лома́ґа (прізвище) — Лома́зі, (на) Лома́зі*.

§ 14. Чергування Г, К, Х із Ж, Ч, Ш
1. В іменниках перед суфіксами **-к-, -ок, -ин- зі** значеннями зменшеності та пестливості: *нога́ — ні́жка, плуг — плужо́к; рука́ — ру́чка, крюк — крючо́к; му́ха — му́шка, горо́х — гороши́на*.
2. У кличному відмінку іменників чоловічого роду другої відміни перед закінченням **-е**: *друг — дру́же, луг — лу́же; коза́к — коза́че, юнак — юна́че; пасту́х — пасту́ше*.
3. В усіх особових формах дієслів теперішнього часу і майбутнього часу доконаного виду, формах наказового способу та в пасивних дієприкметниках перед суфіксом **-ен-**: *берегти́ — бережу́, береже́ш, береже́, бережемо́, бережете́, бережу́ть; бережи́, бережі́мо, бережі́ть хай (нехай) бережу́ть; зберегти́ — збережу́, збереже́ш, збереже́, збережемо́, збережете́, збережу́ть; збережи́, збережі́мо, збережі́ть, хай (нехай) збережу́ть; збере́жений; пекти́ — печу́, пече́ш, пече́, печемо́, печете́, печу́ть; печи́, печі́мо, печі́ть, хай (нехай) печу́ть; пе́чений; спекти́ — спечу́, спече́ш, спече́, спечемо́, спечете́, спечу́ть; спечи́, спечі́мо, спечі́ть, хай (нехай) спечу́ть; спе́чений; колиха́ти — колишу́, коли́шеш, коли́ше, коли́шемо, коли́шете, коли́шуть; колиши́, колиші́мо, колиші́ть, хай (нехай) коли́шуть; поколиха́ти — поколишу́, поколи́шеш, поколи́ше, поколи́шемо, поколи́шете, поколи́шуть; поколиши́, поколиші́мо, поколиші́ть, хай (нехай) поколи́шуть*.

§ 15. Чергування Д із ДЖ
Чергування **Д** із **ДЖ** у першій особі однини дієслів теперішнього часу і майбутнього часу доконаного виду та в пасивних дієприкметниках перед суфіксом **-ен**-: *сади́ти — саджу́; посади́ти — посаджу́, поса́джений; ра́дити — ра́джу; схо́дити — схо́джу, схо́джений*;

§ 16. Чергування Т із Ч; З із Ж; С із Ш; ЗД із ЖДЖ; СТ із Щ
Чергування **Т із Ч; З із Ж; С із Ш; ЗД із ЖДЖ; СТ із Щ** у першій особі однини дієслів теперішнього часу й майбутнього часу доконаного виду та в пасивних дієприкметниках перед суфіксом **-ен-**: *крути́ти — кручу́, кру́чений; леті́ти — лечу́; ла́зити — ла́жу; коси́ти — кошу́, ко́шений; покоси́ти — покошу́, поко́шений; ї́здити — ї́жджу, ї́жджений; пусти́ти — пущу́; пу́щений*.

§ 17. Чергування СТ із Щ
Чергування **СТ** із **Щ** у формі першої особи однини теперішнього часу й майбутнього часу доконаного виду та в пасивних дієприкметниках перед суфіксом **-ен-**: *запусти́ти — запущу́, запу́щений; мости́ти — мощу́, мо́щений; прости́ти — прощу́, про́щений*.

§ 18. Чергування Б із БЛ; П із ПЛ; В із ВЛ; М із МЛ; Ф із ФЛ
Чергування **Б** із **БЛ**; **П** із **ПЛ**; **В** із **ВЛ**; **М** із **МЛ**; **Ф** із **ФЛ**, причому звук **Л** у названих звукосполученнях м’який: у першій особі однини та третій особі множини теперішнього часу і майбутнього часу доконаного виду та в пасивних дієприкметниках перед суфіксом **-ен-**: *люби́ти — люблю́, лю́блять; ліпи́ти — ліплю́, лі́плять, лі́плений; злови́ти — зловлю́, зло́влять, зло́влений; стоми́ти — стомлю́, сто́млять, сто́млений; розграфи́ти — розграфлю́, розграфля́ть, розгра́флений*.
Зміни приголосних перед наступним приголосним під час словотворення

§ 19. Зміни приголосних перед -СЬК-(ИЙ), -СТВ-(О)
1. Під час утворення нових слів деякі приголосні перед **-ськ-**(ий), **-ств-**(о) зазнають звукових змін, що зафіксовані й на письмі, а саме:
1) **к**, м’який **ц**, **ч** + **-ськ-**(ий), **-ство-**(о) → **-цьк-**(ий), **-цтв-**(о): *гірни́к — гірни́цький — гірни́цтво; коза́к — коза́цький — коза́цтво; па́рубок — парубо́цький — парубо́цтво; молоде́ць — молоде́цький, молоде́цтво; стріле́ць — стріле́цький; ткач — тка́цький — тка́цтво*;
2) **г, ж, з + -ськ-**(ий), **-ств-**(о) → **-зьк-**(ий), -**зтв-**(о): *Пра́га — пра́зький; убо́гий — убо́зтво; Запорі́жжя — запорі́зький; Зба́раж — зба́разький; боягу́з — боягу́зький — боягу́зтво, але ге́рцог — ге́рцогський*;
3) **х, ш, с + -ськ-**(ий), **-ств-**(о) → **-ськ-**(ий), **-ств-**(о): *воло́х — воло́ський; чех — че́ський; залі́сся — залі́ський; това́риш — товари́ський — товари́ство*; але: *шах — ша́хський, Цю́рих — цю́рихський*.
2. Решту букв на позначення приголосних перед суфіксами *-ськ-*(ий), *-ств-*(о) на письмі зберігаємо: *агент — аге́нтство; бага́тий — бага́тство; брат — бра́тський — бра́тство; заво́д — заводськи́й; інтеліге́нт — інтеліге́нтський; люд — людськи́й — лю́дство; сирота́ — сирі́тський — сирі́тство; пропаганди́ст — пропаганди́стський; студе́нт — студе́нтський — студе́нтство*.
> **Примітка**. Про творення прикметників за допомогою суфікса -ськ-(ий) від географічних назв і назв народів `див. § 150`.

§ 20. Зміни приголосних у прикметниках і прислівниках вищого ступеня порівняння
Під час творення прикметників і прислівників вищого ступеня порівняння **г, ж, з** змінюємо на **жч**, а **с** — на **щ**: *дороги́й — доро́жчий (доро́жче); ду́жий — ду́жчий (ду́жче); вузьки́й — ву́жчий (ву́жче); низьки́й — ни́жчий (ни́жче); висо́кий — ви́щий (ви́ще), але: легки́й — ле́гший (ле́гше)*.

§ 21. Зміни приголосних перед суфіксом -Н-
Приголосні звуки **к**, м’який і твердий **ц** перед суфіксом **-н-** змінюємо на **ч**: *безпе́ка — безпе́чний; вік — ві́чний; рік — річни́й; мі́сяць — мі́сячний; око́лиця — око́личний; пшени́ця — пшени́чний; се́рце — серде́чний; со́нце — со́нячний*; *яйце́ — яєчня*, а звуки **г**, **х** перед цим суфіксом — на **ж**, **ш**: *доро́га — доро́жній, перемо́га — перемо́жний, пиха́ — пи́шний*. Приголосний твірної основи **ч** зберігаємо в похідних словах *помічни́й* (від по́міч); *нічни́й* (від ніч); *я́чний, ячмі́нний* (від ячмі́нь).
Виняток становлять слова *двору́шник, міро́шник, рушни́к, рушни́ця, серде́шний* (зі значенням ‘бідолашний’), *со́няшник, торі́шній*.

§ 22. Зміни приголосних перед суфіксальним голосним під час словотворення
Під час словотворення зазнають змін такі звукосполучення та окремі приголосні перед суфіксальним голосним:
1) буквосполучення **—цьк-** змінюємо на **—чч-**, а **—ськ-** — на **ч** в іменниках перед суфіксом **-ин-**: *воя́цький — воя́ччина; коза́цький — Коза́ччина; німе́цький — Німе́ччина; туре́цький — Туре́ччина* (але: *га́лицький — Галичина́*); *ре́крутський — ре́крутчина; солда́тський — солда́тчина*;
2) буквосполучення **-ськ**-, **-ск** змінюємо на **щ** в іменниках перед суфіксом **-ин-**: *полта́вський — Полта́вщина; віск — вощи́на; пісо́к (піску́) — піщи́на*;
3) буквосполучення **-ск**, **-шк-** змінюємо на **щ** у прикметниках перед голосним **а** суфікса **-ан-**: *віск — воща́ни́й; до́шка — дощани́й, пісо́к (піску́) — піща́ний*;
4) буквосполучення **-ськ-**, **-зьк-** змінюємо відповідно на **щ**, **жч** у прізвищах перед суфіксами **-енк-, -ук**: *Васько́ — Ва́щенко — Ващу́к; Ісько́ — І́щенко — Іщу́к, Они́сько — Они́щенко — Онищу́к, Водола́зький — Водола́жченко; Кузько́ — Кужче́нко*.
> **Примітка**. У присвійних прикметниках від власних імен із буквосполученнями **—ск-, -ськ-** букву **с** на письмі зберігаємо, а букву **к** змінюємо на **ч**: *Пара́ска — Пара́счин, Они́ська — Они́сьчин*; **-шк-** змінюємо на **щ**: *Мела́шка — Мела́щин*.
5) приголосні **г, к, х** змінюємо на **ж, ч, ш** у присвійних прикметниках перед суфіксом **-ин**: *О́льга — О́льжин; Ната́лка — Ната́лчин, Ода́рка — Ода́рчин, дочка́ — доччи́н; Дома́ха — Дома́шин, сва́ха — сва́шин* та у відіменних дієсловах перед суфіксами **-и-, -а-**: *баті́г — батожи́ти, друг — дружи́ти, крик — крича́ти, сухи́й — суши́ти*.

§ 23. Позиції вживання прийменників і префіксів У та В
1. Щоб уникнути збігу букв на позначення приголосних звуків, що є важкими для вимови, та щоб досягти милозвучності, в українській мові вживають на письмі прийменник **у** та префікс **у-** на початку слів у таких позиціях
1) між буквами, що позначають приголосні: *Десь **у** житі кричав перепел; Наш **у**читель*;
2) на початку речення або слова перед буквою на позначення приголосного: ***У** лісі пахло квітами; **У**горі яскраво сяяло сонце; **У**наслідок зливи пошкоджено дороги*;
3) на початку речення або слова перед двома чи трьома буквами, що позначають приголосні: ***У** присмерку літають ластівки низько; **У** структурі слова таких морфем немає; **У**троє склали папір; **У**притул підійшли до юрби;*
4) незалежно від кінця попереднього слова перед наступними **в, ф,** а також перед буквосполученнями **льв, зв, св, дв, тв, гв, хв** і под.: *Сидимо **у** вагоні; Не спитавши броду, не лізь **у** воду (Укр. прислів’я); Хлопчик **у**волю награвся; Велике значення **у** формуванні характеру має самовиховання; Забіг **у** фоє; Діти побували **у** Львові; Він жив **у** Львові; Поринути **у** звучання пісні; Лікар глянув **у** звужені очі хворого; Прожили рік (роки) **у** своїй хаті; Постукали **у** двері; Юнак переміг **у** двоборстві; Коріння вросло **у** тверду землю; Чужинці живуть **у** твоєму будинку; Хлопці служили **у** гвардії; Лікар побував **у** Гвінеї; Схили гори одягнені **у** хвою; Промінчик заграв **у** хвилях.*
>**Примітка.** Після слова, що закінчується на голосний, у деяких дієсловах, прикметниках (дієприкметниках), прийменниках та прислівниках перед **в** пишемо префікс **в-**: *Дослідниця **вважає** експеримент успішним; Гості **ввійшли** до зали; Діти **ввічливі**; Дитина **вві** сні посміхається; Вони **ввісьмох** вийшли на Говерлу.*
5) після паузи, що на письмі позначена комою, крапкою з комою, двокрапкою, тире, дужкою й крапками, перед буквою, що передає приголосний: *До мене зайшла товаришка, **у**чителька із сусіднього села; Стоїть на видноколі мати — **у** неї вчись* (Б. Олійник); *Це було... **у** Києві*.
2. Щоб уникнути збігу букв, що передають голосні, та щоб досягти милозвучності, в українській мові на письмі вживають прийменник **в** між словами та префікс **в-** на початку слів у таких позиціях:
1) між буквами на позначення голосних: *У нього **в** очах засвітилась відрада (Панас Мирний); Вона побувала **в** Одесі;*
2) на початку речення перед буквою, що позначає голосний: ***В** очах дівчини бриніла сльоза; **В** Антарктиді працюють наукові експедиції;*
3) після слова, яке завершує буква на позначення приголосного, перед словом, яке починає буква, що передає голосний: *Вартовий поглянув **в** отвір*.
4) перед абревіатурою, у назві першої букви якої вимовляють голосний: ***В** НБУ (**В** ен бе у), **В** МВФ (**В** ем ве еф)*;
5) після скороченого слова на приголосний, яке вимовляють повністю з кінцевим голосним: *1990 р. **в** місті сталася незвичайна подія*;
6) після букви на позначення голосного перед більшістю букв, що передають приголосні (крім **в, ф, льв, зв, св, дв, тв, гв, хв** і под.): *Пішла **в** садок вишневий* (Т. Шевченко); *Люди **в**розкид розляглися в траві* (К. Гордієнко); *Вона повернула **в**бік*.

>**Примітка.** Трапляються відхилення від цих правил уживання у, в, що спричинено вимогами ритмомелодики або мовними вподобаннями автора.
3. Деякі слова української мови — загальні та власні назви в будь-якій позиції вживаємо або тільки з **у** (*ува́га, увертю́ра, уда́рник, узбере́жжя, ука́з, ультима́тум, умо́ва, уста́лення, устано́ва, уто́пія, уя́ва; Уго́рщина, Удовиче́нко, Ура́л*), або тільки з **в** (*взає́мини, вла́да, вла́сний, власти́вість, вплив, впливо́вий; Владивосто́к, Вру́бель* та ін.). У кількох словах уживання **в, у** залежить від їхнього значення, пор.: *вда́ча* і *уда́ча*, *вклад* і *укла́д*, *впра́ва* і *упра́ва*, *вступ* і *усту́п*.

>**Примітка.** У поезії, крім узвичаєної назви *Украї́на*, уживали і вживають Вкраї́на: *Як сонях той до сонця, до **Вкраїни** свій погляд я з любов’ю повертав* (Ф. Малицький).

§ 24. Позиції вживання сполучників і часток І, Й та І, Й на початку слів
1. Щоб уникнути збігу букв, що позначають важкі для вимови приголосні звуки, та для досягнення милозвучності, на письмі вживаємо **і** в таких позиціях:
1) між буквами на позначення приголосних: *Вірю в пам’ять **і** серце людське* (Б. Олійник); *Він **і**де; Тут **і**деться про народні звичаї*;
2) після паузи, що на письмі позначена крапкою, комою, крапкою з комою, двокрапкою, крапками, перед словом або складом, які починає буква, що передає приголосний звук: *Нема вже тієї хатини. **І** я в сивині, як у сні* (Д. Павличко); *Він, **і**мовірно, нічого не зробить*;
3) на початку речення: *І долом геть собі село Понад водою простяглось* (Т. Шевченко); ***І** приковують* \[гори\] *до себе очі, і ваблять у свою далечінь імлисту* (М. Коцюбинський); ***І**мовірне водопілля цього року*.

2. Щоб уникнути збігу букв, що передають голосні, уживаємо **й** у таких позиціях:
1) між буквами на позначення голосних: *У садку співали Ольга **й** Андрій; Оце **й** уся врода* (Панас Мирний); *Квітли вишні **й** одцвітали* (Ф. Малицький);
2) між буквами, що передають голосний і приголосний: *Навчає баєчка великого **й** малого* (Л. Глібов); *На траві **й** квітках росинки, шелестіння **й** гомін гілки, щебетання **й** пісня пташки* (Я. Щоголів); *Висока **й**мовірність захворіти; Вона **й**де; Високе **й**мення — патріот*.
>**Примітка.** Трапляються відхилення від цих правил уживання **і, й,** що спричинено вимогами ритму або мовними вподобаннями автора.
3. Тільки **і** вживаємо:
1) якщо зіставляємо поняття: *Дні **і** ночі; Батьки **і** діти; Правда **і** кривда; Просте **і** складне речення*;
2) перед словом, на початку якого стоять букви **й, є, ї, ю, я**: *Ольга **і** Йосип — друзі; Світлана **і** Єва навчаються в коледжі; Василь **і** Юрій повернулися додому; Куди, для чого, хто **і** як?* (М. Рильський).
4. Після букв **й, я, ю, є, ї** вживаємо єднальні сполучники **і** або **та**, пор.: *Неподалік вони побачили зелений гай **і** широку долину* і *Неподалік вони побачили зелений гай **та** широку долину; Теорія **і** практика перекладів* і *Теорія **та** практика перекладів; Студенти вивчили морфологію **і** синтаксис* і *Студенти вивчили морфологію **та** синтаксис; Висловити свої найпотаємніші мрії **і** обережні прогнози* і *Висловити свої найпотаємніші мрії **та** обережні прогнози*.

§ 25. Позиції вживання прийменника З та його варіантів ІЗ, ЗІ (ЗО)
1. **З** уживаємо:
1) на початку речення перед буквою, що позначає голосний: ***З** одним рибалкою він дуже подружив* (Л. Глібов); усередині речення перед такою самою буквою незалежно від закінчення попереднього слова чи паузи: *Диктант **з** української мови; Контрольна робота **з** української мови; На додаткових заняттях учитель працює по-різному: **з** усіма учнями або **з** одним-двома*;
2) на початку речення перед буквою, що позначає приголосний (крім свистячих **з, с, ц** та шиплячих **ч, ш, шч**): ***З** лісу потягло прохолодою; **З** її приїздом якось повеселіла хата* (Леся Українка); рідше — перед початковим буквосполученням чи буквосполученням наступного слова, якщо попереднє слово закінчує буква, що передає голосний: *З другого боку простяглися поля; Вона відвідала з друзями Київ; Плугатарі з плугами йдуть* (Т. Шевченко);
3) між двома буквами, перша з яких позначає голосний, а друга — приголосний: *Як сонях той до сонця, до Вкраїни свій погляд я **з** любов’ю повертав* (Ф. Малицький).
   Варіанти **із, зі (зо)** вживаємо перед буквами, що передають важкі для вимови збіги приголосних, та для досягнення милозвучності.
2. **Із** уживаємо переважно перед буквами, що позначають свистячі та шиплячі звуки (**з, с, ц, ч, ш, шч**) незалежно від закінчення попереднього слова та між буквосполученнями (після них або перед ними): *Перстень виготовлено **із** золота; Родина **із** семи душ; Гнат... запріг коні й так їх гнав **із** села, що вони **із** шкури вилазили* (М. Стельмах); ***Із** шовку виготовили вітрила; А вже весна, а вже красна! **Із** стріх вода капле* (Нар. пісня); *I місив новий заміс **із** тіста старого* (І. Драч); *Тихович разом **із** сходом сонця зірвався на рівні ноги* (М. Коцюбинський); *Лист **із** Бразилії* (І. Франко).
3. **Зі** вживаємо, якщо буквосполучення наступного слова має початкові **з, с, ш, шч** та ін., незалежно від закінчення попереднього слова чи паузи: *Ви зустріли ворога… **зі** зброєю в руках* (Ю. Яновський); *Балада **зі** знаком запитання* (І. Драч); *Бере книжку **зі** стола* (Леся Українка); ***Зі** школи на майдан вивалила дітвора* (А. Головко); *Прибув **зі** Львова*.
   У позиції перед деякими буквосполученнями варіанти **із** та **зі** можуть бути взаємозамінними, пор.: *Устав разом **із** сходом сонця* і *Устав разом **зі** сходом сонця*.
>**Примітка.** Трапляються відхилення від поданих правил уживання прийменника **з** та його варіантів **із, зі,** що спричинено вимогами ритмомелодики або мовними вподобаннями автора.

**Зо** як фонетичний варіант прийменника **зі** завжди вживаємо із числівниками *два, три*: *Позичив **зо** дві сотні; Проспав **зо** три години* та із займенником *мною*: *Він був **зі (зо)** мною*.

УЖИВАННЯ М’ЯКОГО ЗНАКА (Ь)
§ 26. Коли пишемо Ь.
Буквою **ь** позначаємо на письмі м’якість приголосних звуків.
1. **Ь** пишемо:
1) після букв **д, т, з, с, дз, ц, л, н** у кінці слова та складу: *мідь, суть, на́морозь, вісь, ґедзь, па́лець, крохма́ль, кінь; дя́дько, молотьба́, бли́зько, во́сьмий, Грицько́, кільце́, ганьба́*;
2) після перелічених у п. а) букв та **р** усередині слова перед **о**: *дьо́готь, дзьоб, тьо́хкати, сьо́мий, льон, ларьо́к, трьох, царьо́к*;
3) після **л** перед наступною буквою на позначення приголосного: *Га́льченко, Гуцу́льщина, їда́льня, кільце́, кова́льський, па́льці, риба́льство, сільськи́й, спі́льник*.
>**Примітка.** Не пишемо **ь** після **л** у буквосполученнях **лц, лч**, коли вони походять із **лк**: *ба́лка — ба́лці, га́лка — га́лці, галченя́, монго́лка — монго́лці, Ната́лка — Ната́лці, Ната́лчин, риба́лка — риба́лці, риба́лчин, спі́лка — спі́лці, спілча́нський, але: ґу́лька — ґу́льці, ку́лька — ку́льці, шпи́лька — шпи́льці*.
2. Також пишемо **Ь**:
1) у словах на:
   а) **-зьк-**(ий), **-ськ-**(ий), **-цьк-**(ий); **-зькість, -ськість, -цькість; -зько, -ськ-**(о), **-цько; -зькому, -ському, -цькому; -зьки, -ськи, -цьки**: *близьки́й, вузьки́й, воли́нський, доне́цький; бли́зькість, лю́дськість; бли́зько, ві́йсько, бага́цько; по-францу́зькому (по-францу́зьки), по-украї́нському (по-украї́нськи), по-німе́цькому (по-німе́цьки)*.
>**Примітка.** У словах *баски́й, боязки́й, в’язки́й, дерзки́й, жаски́й, ковзки́й, пласки́й (пло́ский), порски́й, різки́й* і похідних утвореннях *бо́язкість, в’я́зкість, ба́ско, рі́зко* тощо **ь** не пишемо.

б) **-еньк-**(а), **-еньк-**(о), **-оньк-**(а), **-оньк-**(о); **-еньк-**(ий), **-есеньк-**(ий), **-ісіньк-**(ий), **-юсіньк-**(ий): *ру́ченька, ба́тенько, голі́вонька, соколо́нько; гарне́нький, мале́сенький, свіжі́сінький, тоню́сінький* (див. ще § 32);
2) у родовому відмінку множини іменників жіночого роду м’якої групи першої відміни на **-я**: *гри́вень, друка́рень, їда́лень, пісе́нь, ста́єнь; крамни́ць, ма́триць, робітни́ць* та середнього роду другої відміни на **-нн-**(я), **-ц-**(е): *бажа́нь, знань, кі́лець, місць, серде́ць і серць, але бур, зір, Мотр* (після **р**);
3) у дієслівних формах дійсного та наказового способу: *бу́дить, бу́дять, ко́сить, ко́сять, ро́бить, ро́блять, хо́дить, хо́дять; будь, бу́дьте, бу́дьмо, лізь, лі́зьте, лі́зьмо, кинь, ки́ньте, ки́ньмо, трать, тра́тьте, тра́тьмо* (див. ще: § 118, прим. 1).
>**Примітка.** Про вживання ь в словах іншомовного походження див.§ 139. у прізвищах — § 144, у географічних назвах — § 151.

§ 27. Коли не пишемо Ь
**Ь** не пишемо:
1. Після **р** у кінці складу або слова: *вір, ві́рте, ги́рка, гірки́й, кобза́р, ларка́, лі́кар, монасти́р, переві́р, секрета́р, тепе́р, тюрма́, школя́р, Ха́рків, царка́* (від *царьо́к*).
2. Після **н** перед **ж, ч, ш, щ** та перед суфіксом **-ськ-**(ий): *кі́нчик, промі́нчик, ме́нший, то́нший, У́манщина; воли́нський, громадя́нський, освітя́нський, селя́нський;* але: *бриньча́ти, до́ньчин, ня́ньчин, ня́ньчити* та ін., бо у твірних основах між буквами на позначення приголосних є **ь**: *бри́нькати, до́нька, ня́нька*.
3. Після всіх букв на позначення приголосних звуків, крім **л**, якщо за ними стоять інші букви, що передають м’які або напівпом’якшені приголосні: *Бе́ршадь — бе́ршадський, ві́нця, дзвя́кнути, кінці́вка, ко́ристю, ланцюжо́к, При́п’ять — при́п’ятський, ра́дість, різдвя́ний, світ, свя́то, слід, сміх, сніг, сніп, сього́дні, танцюва́ти, цвях, ща́стя, але: різьбя́р (і різьба́р), тьмя́ний* і похідні від них.
>**Примітка.** Коли **ь** наявний у формі називного відмінка іменника, то його зберігаємо в усіх інших відмінках; коли ж у називному відмінку його немає, то й в інших відмінках його не пишемо; пор.: *ку́лька — ку́льці, дівчи́но́нька — дівчи́но́ньці, письмо́ — (на) письмі́, ре́дька — ре́дьці, але: га́лка — га́лці, гі́лка — гі́лці, сторі́нка — сторі́нці, па́смо — (у) па́смі*.
4. Після **л** в іменникових суфіксах **-алн-**(о), **-илн-**(о): *де́ржално, пу́жално, ціпи́лно* та ін., але в іменниках зі значенням зменшеності **ь** пишемо: *де́ржальце, пу́жальце* й под.
5. Між двома однаковими буквами, що позначають м’які приголосні: *буття́, воло́сся, галу́ззя, гілля́стий, життя́, камі́ння, ллє́ться, прила́ддя, сі́ллю*.
6. Після букв **д, н, т** перед суфіксами **-ченк-**(о), **-чук, -чишин**: *Фе́дченко; Па́нченко, безба́тченко; Радчу́к, Степанчу́к; Федчи́шин, Гринчи́шин*, але після **л** пишемо **ь**: Га́льченко, *Гальчу́к; Миха́льченко, Михальчу́к, Михальчи́шин*.
7. Після букви **ц** у деяких вигуках (звуконаслідуальних словах): *бац, буц, гоц, клац* та в кінці іменників чоловічого роду іншомовного походження: *кварц, пала́ц, пая́ц, Суе́ц, шприц* (див. ще § 139).

Спрощення в буквосполученнях
§ 28. -ЖДН-, -ЗДН-, -СТН-, -СТЛ-
У буквосполученнях **-ждн-, -здн-, -стн-, -стл-** випадають **д** і **т** на письмі: *ти́ждень — ти́жня — тижне́вий; виїзди́ти — виїзни́й; прої́зд — проїзни́й; вість — ві́сник; ко́ристь — кори́сний; пе́рстень — пе́рсня; честь — че́сний; я́кість — я́кісний; ле́стощі — уле́сливий; стели́ти — сла́ти; ща́стя — щасли́вий.* Але в словах *зап’я́стний, кістля́вий, пестли́вий, хвастли́вий, хвастну́ти, шістна́дцять, дев’яно́стники* букву **т** зберігаємо.
>**Примітка.** У прикметниках, утворених від іменників іншомовного походження на **-ст**, букву **т** у буквосполученні **-стн-** зберігаємо, хоч відповідний звук не вимовляємо: *аванпо́ст — аванпо́стний, бала́ст — бала́стний, компо́ст — компо́стний, контра́ст — контра́стний, форпо́ст — форпо́стний.*

-ЗКН-, -СКН-
У буквосполученнях **-зкн-, -скн-** перед дієслівним суфіксом **-ну-** випадає **к**: *бри́зки — бри́знути, брязк — бря́знути, блиск — бли́снути, писк — пи́снути, плюск — плю́снути, тріск — трі́снути,* але: *ви́пуск — випускни́й, виск — ви́скнути.*

-СЛН-
У буквосполученні **-слн-** випадає **л**: *ма́сло — масни́й; мисль — уми́сний, навми́сне; ремесло́ — ремісни́к*.

Подвоєння букв
§ 29. Подвоєння букв як наслідок їх збігу
1. Подвоєння букв на позначення приголосних звуків маємо, якщо збігаються однакові приголосні:
1) префікса й кореня: *ввіч, вві́чливий, відда́ти, ві́дділ, завви́шки, зза́ду, беззву́чний, обби́ти, роззбро́їти, роззя́ва*.
>**Примітка.** Немає подвоєння букв у таких словах, як *ото́й, оту́т, ота́к, ота́м, отепе́р, ото́ді,* а також *оце́й* тощо.
2) кінця першої та початку другої частини складноскорочених слів: *військкома́т* (військовий комісаріат), *міськко́м* (міський комітет), *юнна́т* (юний натураліст);
3) кореня або основи і суфіксів прикметників чи іменників: *день — де́нний, зако́н — зако́нний, кінь — кі́нний, осінь — осі́нній, тума́н — тума́нний; башта́нник, годи́нник, письме́нник, свяще́нник; віко́нниця, Ві́нниця;* дві букви **н** зберігаємо й перед суфіксом -**ість** в іменниках та прислівниках, утворених від прикметників із двома **н**: *зако́нний — зако́нність — зако́нно, тума́нний — тума́нність — тума́нно*;
2. Якщо збігається буква **с** основи дієслова минулого часу і постфікса **-ся**: *ви́нісся, па́сся, розрі́сся, тря́сся*.
3. Подвоєння букв на позначення приголосних маємо також:
1) у наголошених суфіксах **-анн-**(ий), **-янн-**(ий), **-енн-**(ий) прикметників, що вказують на більшу, ніж звичайна, міру якості або на можливість чи неможливість дії: *невблага́нний, недоторка́нний, нездола́нний, незрівня́нний, несказа́нний; височе́нний, здорове́нний, нездійсне́нний, незліче́нний, непримире́нний, нескінче́нний, силе́нний, страше́нний, числе́нний*;
2) у суфіксах **-енн-**(ий), **-янн-**(ий) прикметників старослов’нського походження зі значенням можливості або неможливості дії: *благослове́нний, блаже́нний, мерзе́нний, огне́нний, окая́нний, свяще́нний, спасе́нний*, а також у прикметникові *боже́ственний*; дві букви **н** зберігаємо також в іменниках та прислівниках, утворених від таких прикметників: *нездола́нність, нездола́нно, числе́нність, числе́нно* тощо.
>**Примітка.** Немає подвоєння **н** у дієприкметниках: *ви́вершений, ви́хований, зро́блений, поо́раний, ска́заний, спе́чений*, у прикметниках на **-ен-**(ий), співвідносних із відповідними дієприкметниками (що мають інший наголос): *варе́ний* (пор. дієприкметник ва́рений), *пече́ний* (пор. дієприкметник пе́чений), а також у прикметниках віддієприкметникового походження: *довгожда́ний, жада́ний, навіже́ний, скаже́ний, шале́ний*.

Треба розрізняти такі слова, як *здійсне́нний* (який може здійснюватися — прикметник) і *зді́йснений* (який здійснився — дієприкметник), *нездола́нний* (непереможний) і *нездо́ланий* (якого не подолали), *незліче́нний* (представлений у дуже великій кількості) і *незлі́чений* (не порахований) та ін.

4. Маємо подвоєння приголосних у словах *бовва́н, Га́нна, лляни́й, овва́, сса́ти*, а також у похідних від них словах *боввані́ти, Га́ннин, ви́ссати, ссавці́* та ін.

§ 30. Подвоєння букв як наслідок подовження приголосних
1. Приголосні **д, т, з, с, л, н, ж, ш, ц, ч** подовжуються (на письмі їх позначаємо двома буквами), коли вони вжиті після голосного:
1) перед **я, ю, і, є** в усіх відмінкових формах іменників середнього роду другої відміни (крім форми родового множини): *знаря́ддя, знаря́ддю,* (на) *знаря́дді* та ін.; *життя́, життю́*, (у) *житті́; моту́ззя*, (у) *моту́ззі; коло́сся, коло́ссю*, (у) *коло́ссі; гілля́, гіллю́*, (на) *гіллі́; знання́, знанню́*, (у) *знанні́; збі́жжя, збі́жжю*, (у) *збі́жжі; сторі́ччя, сторі́ччю*, (у) *сторі́ччі; підда́шшя, підда́шшю*, (на) *підда́шші*; а також у похідних словах: *гілля́ — гілля́стий, гілля́чка; життя́ — життє́вий* (і *життьови́й*), *життє́пис* та ін., але: *знань, знаря́дь, підда́ш, сторі́ч, угідь*; якщо в родовому відмінку множини іменники середнього роду закінчуються на **-ів**, подовження зберігаємо: *відкриття́ — відкритті́в, почуття́ — почуттів*;
2) перед **я, ю, і, е** в усіх відмінкових формах деяких іменників чоловічого та жіночого роду першої відміни (за винятком родового множини на **-ей**): *суддя́, судді́, суддю́, су́ддів* і т. д.; *стаття́, статті́, статте́ю* (але в родовому множини — *стате́й*); *рілля́, ріллі́, ріллю́, рілле́ю; Ілля́, Іллі́, Іллю́, Ілле́ю, І́лле* та ін.;
3) перед **ю** в орудному відмінку іменників жіночого роду однини третьої відміни, якщо в називному відмінку їхня основа має один м’який або шиплячий приголосний: *мо́лодь — мо́лоддю, мить — ми́ттю, мазь — ма́ззю, вісь — ві́ссю, міць — мі́ццю, сіль — сі́ллю, тінь — ті́нню, по́дорож — по́дорожжю, ніч — ні́ччю, ро́зкіш — ро́зкішшю.*
>**Примітка.** Якщо основа закінчується на два приголосні, губний або **р**, їх подовження немає: *мо́лодість — мо́лодістю, при́язнь — при́язню, по́вість — по́вістю, кров — кро́в’ю, ма́тір — ма́тір’ю, не́хворощ — не́хворощю*.
4) перед **я, ю** в прислівниках *зра́ння, навмання́, спросо́ння; попідвіко́нню, попідти́нню*;
5) перед **ю, є** у формах теперішнього часу дієслів *ли́ти, ли́тися: ллю, ллєш, ллємо́, ллєте́, ллють; ллє́ться, ллю́ться*, а також у похідних від них: *ви́ллю, віділлю́, наллю́, розіллю́; розіллє́ться, розіллю́ться* та ін.
>**Примітка.** Немає подвоєння букв на позначення приголосних в іменниках *кутя́, попадя́, свиня́* та в порядкових числівниках *тре́тя, тре́тє* та ін.

ПРАВОПИС ПРЕФІКСІВ
§ 31. З- (ІЗ-, ЗІ-)
1. Префікс **з-** перед буквами на позначення глухих приголосних **к, п, т, ф, х** переходить у **с-**: *сказа́ти, спалахну́ти, стовкти́, сфотографува́ти, схили́ти*. Перед усіма іншими буквами пишемо **з** (зрідка **із**): *зба́вити, звести́, зжи́тися, ззирну́тися, зсади́ти, зці́пити, зчепи́ти, зши́ток; ізжо́вкнути, ізно́в, ізсере́дини*.
   Префікс **з- (с-)** уживаємо переважно перед коренем, що починається голосним звуком або сполученням приголосного й голосного: *зеконо́мити, зігнорува́ти, зорієнтува́тися, зумовити; здрібни́ти, зскріба́ти, скла́сти, скріпити* і под.
   Коли ж корінь слова починають дві букви на позначення приголосних, пишемо здебільшого префікс **зі-**: *зібга́ти, зігну́ти, зігра́ти, зідра́ти, зізна́тися, зіпсува́ти, зіста́вити, зі́ткнення, зіщу́литися* та ін. Префікс **зі-** вживаємо також у словах із коренем, перший склад якого становить звукосполучення губний **+ й**: *зів’я́лий, зім’я́ти, зіп’я́стися* (і *сп’ясти́ся*) тощо. У деяких словах можна паралельно вживати префікси **зі-** та **зо-**: *зігріва́ти* і *зогріва́ти, зімліва́ти* і *зомліва́ти, зіпріва́ти* і *зопріва́ти, зітлі́ти* і *зотлі́ти*.

БЕЗ-, ВІД-, МІЖ-, НАД-, ОБ-, ПЕРЕД-, ПІД-, ПОНАД-, РОЗ-, ЧЕРЕЗ-
2. У префіксах **без-, від- між-, над-, об-, перед-, під-, понад-, роз-, через-** кінцевий дзвінкий приголосний перед наступним глухим не змінюємо: *безкори́сливий, безкра́їй, відкриття́, ві́дстань, міжконтинента́льний, міжплане́тний, надпоту́жний, обпали́ти, обтруси́ти, передплати́ти, передча́сний, підтри́мка, понадпла́новий, розтягну́ти, ро́зчин, розхита́ти, черезплі́чник*.

ПРЕ-, ПРИ-, ПРІ-
3. Префікс **пре-** вживаємо переважно в якісних прикметниках і прислівниках для вираження найвищого ступеня вияву ознаки: *прега́рний, презавзя́тий, прекра́сний, прему́дрий, препога́но, пречудо́во*, а також у словах *прези́рливий, прези́рство* та словах старослов’янського походження: *преосвяще́нний, преподо́бний, престо́л*.
   Префікс **при-** пишемо переважно в дієсловах, що означають наближення, приєднання, частковість дії, результат дії тощо, та в похідних від них словах: *прибі́гти, прибо́ркати, прибудува́ти, прива́бити, прикрути́ти, пришви́дшити; прибо́рканий, прибудо́ваний, прива́бливий, прикру́чений, пришви́дшення*; в іменниках та прикметниках, утворених унаслідок поєднання іменників із прийменником **при** та суфіксом: *при́гірок, при́ярок; прибере́жний, прикордо́нний*; у прикметниках на означення неповноти ознаки: *приста́ркуватий*.
   Префікс **прі-** вживаємо тільки в словах *прі́звисько, прі́звище, прі́рва*.

АРХІ-
4. В іменниках і прикметниках уживаємо префікс **архі-**: *архіважли́вий, архімільйоне́р, архіскладни́й*.
>**Примітка.** У назвах церковних звань, титулів та чинів уживаємо префікси **архи-** та **архі-**: *архимандри́т* і *архімандри́т*, *архиєре́й* і *архієре́й*, *архистрати́г* і *архістрати́г* та ін.

АНТИ-, КВАЗІ-
5. Уживання голосного **и** в префіксі **анти-** та голосного **і** в префіксі **квазі-** не підпадає під правила вживання голосних **и, і** в загальних назвах іншомовного походження, пор.: *антиалкого́льний, антиаромати́чний, антиаргуме́нт антиестети́чний, антиєвропе́йський, антиінфляці́йний, антинауко́вий, антиурядо́вий, антия́дерний; квазіглоба́льний, квазіоберта́ння, квазіо́птика, квазіпло́ский, квазіпру́жність, квазіри́нок, квазісті́йкість, квазічасти́нка*.

ПРАВОПИС СУФІКСІВ
Іменникові суфікси
§ 32. -ИК, -НИК / -ІВНИК, -ЛЬНИК
1. В українських суфіксах **-ик, -ник / -івник, -льник** пишемо **и**: *бра́тик, вузлик; коля́дник, лі́рник, мрі́йник, наста́вник; газівни́к, працівни́к; верста́льник, регулюва́льник, уболіва́льник*.
>**Примітка.** Від українського суфікса **-ик** потрібно відрізняти іншомовні суфікси **-ик, -ік (-їк**), у яких пишемо и або **і** **(ї)** відповідно до правил уживання **и** та **і** **(ї)** в словах — загальних назвах іншомовного походження: *істо́рик, ме́дик, рома́нтик, фі́зик, але: акаде́мік, меха́нік, проза́їк, хі́мік*.

У суфіксі **-льник** після **л** перед **н** завжди пишемо **ь**: *волочи́льник, масти́льник, полі́льник, постача́льник, уболіва́льник*.
-ИВ-(О)
2. У суфіксі **-ив-**(о), що виражає збірні поняття, які означають матеріал або продукт праці, пишемо тільки **и**: *ва́риво, до́бриво, ку́риво, ме́ливо, мере́живо, мі́сиво, моро́зиво, па́ливо, пе́чиво, пря́диво*, але *ма́риво* — з іншим значенням.

-АЛЬ, -ЕНЬ, -ЕЦЬ (-ЄЦЬ), -ІСТЬ, -ТЕЛЬ
3. В усіх словах із суфіксами **-аль, -ень, -ець (-єць), -ість, -тель** пишемо **ь**: *кова́ль, скрипа́ль; ве́летень, у́чень; боре́ць, італі́єць, мовозна́вець, перемо́жець; зда́тність, сві́жість; вихова́тель, люби́тель*.

-К-, -ИЦ-(Я), -ИН-(Я), -ЕС-
4. За допомогою суфіксів **-к-, -иц-**(я), **-ин-**(я), **-ес-** та ін. від іменників чоловічого роду утворюємо іменники на означення осіб жіночої статі. Найуживанішим є суфікс **-к-**, бо він поєднуваний з різними типами основ: *а́вторка, диза́йнерка, дире́кторка, реда́кторка, співа́чка, студе́нтка, фігури́стка* та ін.
   Суфікс **-иц-**(я) приєднуємо насамперед до основ на **-ник**: *верста́льниця, набі́рниця, пора́дниця* та **-ень**: *учени́ця*.
   Суфікс **-ин-**(я) сполучаємо з основами на **-ець**: *кравчи́ня, плавчи́ня, продавчи́ня*, на приголосний: *майстри́ня, філологи́ня; бойки́ня, лемки́ня*.
   Суфікс **-ес-** рідковживаний: *дияконе́са, патроне́са, поете́са*.

-НН-(Я) / -ІНН-(Я), -АНН-(Я) (-ЯНН-(Я), -ЕНН-(Я) -ИНН-(Я)
5. Суфікси **-нн-**(я) / **-інн-**(я), **-анн-**(я) (**-янн-**(я) пишемо з двома буквами **н**. Варіант суфікса **-інн-**(я) мають іменники середнього роду, утворені від дієслів із голосними основи **и** та **і**: *горі́ти — горі́ння, носи́ти — носі́ння, ходи́ти — ході́ння, шаруді́ти — шаруді́ння*; варіант суфікса **-анн-**(я) (**-янн-**(я) — віддієслівні іменники середнього роду, утворені від дієслів із голосним основи **а (я)**: г*ука́ти — гука́ння, гуля́ти — гуля́ння, зроста́ти — зроста́ння, сприя́ти — сприя́ння*; варіант **-енн-**(я) — віддієслівні іменники середнього роду, у яких наголос падає на корінь: *зве́рнення, напру́ження, підне́сення, удоскона́лення*.

**-ИНН-(Я)**
6. Суфікс **-инн-**(я) вживаємо в іменниках середнього роду, що означають збірні поняття: *бобови́ння, гарбузи́ння, картопли́ння, павути́ння*.

-ЕН-(Я) (-ЄН-(Я)
7. Суфікс **-ен-**(я) (**-єн-**(я) вживаємо в іменниках середнього роду, що означають малі істоти: *вовченя́, гусеня́, совеня́, чаєня́*.

-ЕЧОК (-ЄЧОК), -ЕЧК-(А) (-ЄЧК-(А), -ЕЧК-(О) (-ЄЧК-(О), -ИЧОК-ИЧК-(А)
8. У суфіксах зі зменшено-пестливим значенням **-ечок (-єчок)**, **-ечк-**(а) (**-єчк-**(а), **-ечк-**(о) (**-єчк-**(о) пишемо **е (є)**: *верше́чок, міше́чок, крає́чок; ді́жечка, копі́єчка, Марі́єчка, рі́чечка; віко́нечко, слове́чко, яє́чко*. Ці суфікси потрібно відрізняти від суфіксів **-ичок**, -**ичк-**(а) у словах на зразок: *но́жичок, трави́чка*.

-ЕНК-(О) (-ЄНК-(О) і -ЕНЬК-(О, А)
9. Правопис цих суфіксів залежить від значень іменників, які вони утворюють: суфікс **-енк-**(о) (**-єнк-**(о) вживаємо здебільшого в іменниках, що означають прізвища: *Ада́менко, Кра́вченко, Мусіє́нко, Олексі́єнко*, зрідка — у загальних назвах: *безба́тченко, безха́тченко, ковале́нко*; суфікс **-еньк-**(о, а) (**-єньк-**(о) — для утворення пестливих назв: *ба́тенько, кониче́нько, се́рде́нько; ні́женька, топо́ленька; за́єнько*.

-ИСЬК-(О) (-ЇСЬК-(О), -ИЩ-(Е) (-ЇЩ-(Е)
10. За допомогою суфіксів **-иськ-**(о) (**-їськ-**(о), **-ищ-**(е) (**-їщ-**(е) утворені слова переважно з емоційно-негативним забарвленням від іменників усіх родів, причому після букви на позначення приголосного пишемо **и**, а на позначення голосного — **ї**: *гної́сько, дівчи́сько, хлопчи́сько; во́гнище, побо́їще*.

-ОВИЧ (-ЬОВИЧ), -ІВН-(А) (-ЇВН-(А)
11. Суфікс **-ович (-ьович)** уживаємо тільки для утворення чоловічих імен по батькові: *Ві́кторович, Васи́льович, Іва́нович, І́горьович, Мики́тович, Олексі́йович, Ю́рійович*.
    Суфікс **-івн-**(а) (**-ївн-**(а) вживаємо для утворення жіночих імен по батькові від особових імен відповідно на приголосний і на **-й**: *Бори́сівна, Васи́лівна, І́горівна*; *Вале́ріївна, Горді́ївна, Сергі́ївна, Ю́ріївна*.
    Від таких імен, як *Григо́рій, Ілля́, Кузьма́, Лука́, Мико́ла, Са́ва, Хома́, Я́ків*, відповідні імена по батькові будуть: *Григо́рович, Григо́рівна; Іллі́ч, Іллі́вна; Ку́зьмович* (і *Кузьми́ч*), *Ку́зьмівна; Луки́ч, Лу́ківна; Микола́йович* (і *Мико́лович*), *Микола́ївна* (і *Мико́лівна*); *Са́вович* (і *Са́вич*), *Са́вівна; Хо́мович* (і *Хоми́ч*), *Хо́мівна; Я́кович, Я́ківна*.
>**Примітка.** В основі особового імені чергуємо **і** з **о** в імені по батькові: *Анті́н — Анто́нович, Анто́нівна; Фе́дір — Фе́дорович, Фе́дорівна*.

-ІВК-(А), -ОВК-(А)
12. В іменниках жіночого роду, утворених від іменників та інших частин мови, уживаємо суфікс **-івк-**(а) (**-ївк-**(а): *голі́вка, долі́вка, ножі́вка, полі́вка, спирті́вка, часті́вка, шалі́вка, шихті́вка*. У деяких іменниках маємо суфікс **-овк-**(а): *голо́вка* (капусти), *духовка*.

-ОК
13. В іменниках чоловічого роду після приголосних уживаємо суфікс **-ок** , голосний **о** якого в непрямих відмінках випадає: *вершо́к, гайо́к, кийо́к, кіло́к, лужо́к, стручо́к*; після букв на позначення м’яких приголосних перед суфіксом **-ок** пишемо **ь**: *деньо́к, пеньо́к*.

-ИР, -ИСТ, -ИЗМ, -ІР, -ІСТ, -ІЗМ
14. **И** пишемо в іншомовних суфіксах **-ир, -ист, -изм**, ужитих після **д, т, з, с, ц, ж, ч, ш, р**: *бригади́р, каси́р, команди́р; бандури́ст, пейзажи́ст, хори́ст; класици́зм, романти́зм, педанти́зм, терори́зм*; після решти приголосних пишемо **-ір, -іст, -ізм**: *банкі́р, пломбі́р; ідеалі́ст, піані́ст, романі́ст; модерні́зм, реалі́зм*, зокрема й в утвореннях від українських коренів: *боротьбі́ст, побутові́зм, речові́зм* та ін.
    Після букв на позначення голосних у цих суфіксах пишемо **ї**: *конвої́р, ліцеї́ст, героїзм*.

Прикметникові та дієприкметникові суфікси
§ 33. -Н-(ИЙ), -Н-(ІЙ)
1. За допомогою суфікса **-н-**(ий) від іменникових і дієслівних основ утворено основний склад якісних і відносних прикметників: в*лу́чний, дру́жний* (спів), *за́хідний, згу́бний, мільйо́нний, напускни́й, прина́дний, приро́дний, холо́дний, наро́дний*.
   Суфікс **-н-** — один з основних прикметникових суфіксів, приєднуваний до основ іншомовних іменників на **-ія**: *гармоні́йний, емоці́йний, категорі́йний, коаліці́йний, традиці́йний, пропорці́йний* та ін.
   Суфікс **-н-**(ій) ужитий порівняно в небагатьох прикметниках, переважно відносних: *бра́тній, всесві́тній, горо́дній, да́вній, жи́тній, за́дній, кра́йній, лі́тній, майбу́тній, ма́терній*; *незабу́тній, осві́тній, пі́зній, ра́нній, самобу́тній, субо́тній, ха́тній* та ін. Цей суфікс типовий для всіх прикметників відприслівникового та відіменникового походження, що мають перед ним **ж, ш**: *бли́жній, вчора́шній, да́внішній, дома́шній, доро́жній, дру́жній* (потиск руки), *зо́внішній, коли́шній, му́жній, поздо́вжній, поро́жній, прийде́шній, ра́нішній, сіне́шній, спра́вжній, сього́днішній, туте́шній, худо́жній*, але — *поту́жний*.

-ИЧН-(ИЙ), -ІЧН-(ИЙ) (-ЇЧН-(ИЙ)
2. Після букв **д, т, з, с, ц, ж, ч, ш, р** у прикметниках, утворених від основ іншомовного походження, пишемо похідний суфікс **-ичн-**(ий): *істори́чний, класи́чний, математи́чний, ортопеди́чний*; після решти приголосних — **-ічн-**(ий): *академі́чний, анархі́чний, археологі́чний, епі́чний, ідилі́чний, органі́чний*; після голосних — **-їчн-**(ий): *архаї́чний, мозаї́чний, прозаї́чний*.

-ИН, -ЇН
3. У присвійних прикметниках, утворених від іменників першої відміни, після букв на позначення приголосних (крім **й**) пишемо суфікс **-ин**: *ба́ба — ба́бин, мама — ма́мин, Га́нна — Га́ннин, Ка́тря — Ка́трин, Мару́ся — Мару́син, свекру́ха — свекру́шин, ті́тка — ті́тчин; після голосних — -їн: Зо́я — Зо́їн, Марі́я — Марі́їн, Соломі́я — Соломі́їн, Софі́я — Софі́їн*.

-ИН-(ИЙ), -ЇН-(ИЙ)
4. У прикметниках зі значенням присвійності, утворених від назв тварин, після букв на позначення приголосних (крім **й**) пишемо суфікс **-ин-**(ий): *бджоли́ний, голуби́ний, гороби́ний, качи́ний, орли́ний*; після букв, що передають голосний, та апострофа — **-їн-**(ий): *змії́ний, солов’ї́ний*.

-ИСТ-(ИЙ), -ЇСТ-(ИЙ)
5. Ці прикметникові суфікси вказують на інтенсивний вияв ознаки. Суфікс **-ист-**(ий) пишемо після букв, що позначать приголосні: *барви́стий, голоси́стий, іскри́стий, пери́стий* (подібний до *пера*; але *пері́стий* — рябий), *промени́стий*, **-їст-**(ий) — після букв на позначення голосних: *вибо́їстий, гної́стий, олі́їстий, трої́стий*.

-ЕВ-(ИЙ), -ЄВ-(ИЙ), -ОВ-(ИЙ)
6. Суфікс **-ев-**(ий) уживаємо в прикметниках, що мають перед цим суфіксом букву на позначення м’якого або шиплячого приголосного і в яких наголос падає переважно на основу слова: *березне́вий, груше́вий, овоче́вий, си́тцевий*. Якщо перед суфіксом стоять букви на позначення м’яких **н, т** та **й**, то пишемо **-єв-**(ий): *алюмі́нієвий, значеннє́вий, мисленнє́вий, життє́вий, поняттє́вий, суттє́вий, діє́вий, ка́лієвий*.
   Суфікс **-ов-**(ий) незалежно від наголосу вживаємо у прикметниках, що мають перед цим суфіксом букву, яка передає твердий приголосний: *вітрови́й, казко́вий, ква́рцовий, палацо́вий, святко́вий, службо́вий*. Крім того, суфікс **-ов-**(ий) пишемо у прикметниках, що мають перед ним букви на позначення шиплячих (**ж, ч, ш, шч**), м’яких приголосних або **й**, причому наголос у них падає на закінчення: *біржови́й, речови́й, грошови́й, дощови́й; нульови́й, стильови́й; бойови́й, гайови́й, крайови́й*.За цими правилами пишемо суфікси **-ов-, -ев- (-єв-)** у присвійних прикметниках жіночого та середнього роду: суфікс **-ов-** уживаємо в присвійних прикметниках, утворених від іменників другої відміни чоловічого роду твердої групи: *ба́тько — ба́тькова, ба́тькове; ма́йстер — ма́йстрова, ма́йстрове; Петро́ — Петро́ва, Петро́ве; сусі́д — сусі́дова, сусі́дове; Шевче́нко — Шевче́нкова, Шевче́нкове*; суфікс **-ев-** (після голосного **-єв-**) уживаємо в присвійних прикметниках, утворених від іменників другої відміни чоловічого роду м’якої та мішаної груп: *Андрі́й — Андрі́єва, Андрі́єве; І́гор — І́горева, І́гореве; кобза́р — кобзаре́ва, кобзаре́ве; пісня́р — пісняре́ва, пісняре́ве; скрипа́ль — скрипале́ва, скрипале́ве; сто́рож — сто́рожева, сто́рожеве; това́риш — това́ришева, това́ришеве*.
   Голосні **о, е** суфіксів **-ов-, -ев- (-єв-)** чергуємо в закритому складі з **і**: *Василе́ва — Василі́в, ма́йстрова — ма́йстрів, Олексі́єва — Олексі́їв*.

-УВАТ-(ИЙ) (-ЮВАТ-(ИЙ), -ОВАТ-(ИЙ), -ОВИТ-(ИЙ)
7. Суфікс **-уват-**(ий), а після букв на позначення м’яких приголосних звуків — **-юват-**(ий), уживаємо в прикметниках на позначення неповного ступеня вияву ознаки: *білува́тий, горбува́тий, круглува́тий, синюва́тий, темнува́тий*, а також властивості, подібності, схильності до чогось: *дуплува́тий, злодійкува́тий, остюкува́тий, піскува́тий*.
   Суфікс **-оват-**(ий) з наголошеним **о** маємо в небагатьох прикметниках: *плиско́ватий, стовбо́ватий*.
   Суфікс **-овит-**(ий) уживаємо у прикметниках на позначення високого ступеня вияву ознаки: *гордови́тий, грошови́тий, таланови́тий*.

Дієслівні суфікси
§ 34. -УВА- (-ЮВА-), -ОВА-
1. У багатьох дієсловах української мови пишемо суфікс **-ува- (-юва-)**: *будува́ти, гостюва́ти, керува́ти, міркува́ти; лікарюва́ти, учителюва́ти*. У віддієслівних іменниках та дієприкметниках **-ува- (-юва-)** пишемо тоді, коли на перший голосний цього суфікса не падає наголос: *викру́чувати — викру́чування, викру́чуваний; очі́кувати — очі́кування, очі́куваний; підси́нювати — підси́нювання, підси́нюваний*; якщо на перший голосний суфікса падає наголос, то в дієприкметникові і зрідка в іменникові пишемо **-ова-**: *друкува́ти — друкува́ння*, але *друко́ваний*; *малюва́ти — малюва́ння*, але *мальо́ваний*; *підпорядкува́ти — підпорядкува́ння*, але *підпорядко́ваний*; *риштува́ти — риштува́ння*, але *ришто́вання* (предметне значення), *ришто́ваний*; *упакува́ти — упакува́ння*, але *упако́вання* (предметне значення), *упако́ваний*.

-ОВУВА- (-ЬОВУВА-)
2. Суфікс **-овува-(-ьовува-)** уживаємо в дієсловах і похідних від них іменниках та дієприкметниках, його перший голосний завжди наголошений: *завойо́вувати — завойо́вування, завойо́вуваний; перемальо́вувати — перемальо́вування, перемальо́вуваний; скупо́вувати — скупо́вування, скупо́вуваний*.

-ІР-, -ИР-
3. Дієслова іншомовного походження, що мають у мові-джерелі суфікс **-ір-**, в українській мові звичайно втрачають цей суфікс у всіх формах: *дотува́ти — дотований, загітува́ти — загіто́ваний, закомпостува́ти — закомпосто́ваний, зареєструва́ти — зареєстро́ваний, лобіюва́ти — лобійо́ваний, поінформува́ти — поінформо́ваний, сконструюва́ти — сконструйо́ваний*. Лише в деяких дієсловах для усунення небажаної омонімії зберігаємо суфікс **-ір-** (після **д, т, з, с, ц, ж, ч, ш, р** — **-ир-**): *букси́рувати* (бо є *буксува́ти*), *пари́рувати* (бо є *парува́ти*), *полірува́ти* (бо є *полюва́ти*), *репети́рувати* (бо є *репетува́ти*). Суфікси **-ір-**, **-ир-** пишемо також у поодиноких дієсловах: *драгі́рувати, коти́рувати, лаві́рувати, марширува́ти, пікі́рувати, трети́рувати, солі́рувати*.

ПРАВОПИС СЛІВ РАЗОМ, ІЗ ДЕФІСОМ, ОКРЕМО
Загальні правила правопису складних слів
Складні слова можна утворювати з двох і більше основ (слів) за допомогою сполучних голосних звуків і без них.
§ 35. Складні слова зі сполучними голосними звуками О, Е (графічно Е та Є)
1. Коли перша частина складного слова — основа прикметника твердої групи, то сполучним звуком є **о**: *важкоатле́т, гірничопромисло́вий, чорнóзем, яснозо́рий*; якщо ж перша частина такого слова — основа прикметника м’якої групи, то перед **о** пишемо **ь**: *верхньолýжицький, давньору́ський, задньоязикóвий, нижньогі́рський, передньобокови́й, ранньостúглий, середньові́ччя, середньодобовúй, синьоо́кий*.
2. Коли перша частина складного слова — основа іменника, числівника або займенника, то сполучним звуком буває:
1) **о** після твердого приголосного, зокрема й шиплячого: *водозабі́р, Водохрéстя, грушоподі́бний, дощомі́р, душогýб, кашова́р, країнознáвство, однодéнний, рибокомбінáт, самовиховáння, самовчи́тель, сировáр, торфорі́з, цементовóз*;
2) **о** в числівниковій основі *дво-* перед наступним приголосним, голосним та **й** у прикметниках та іменниках: *двоáктний, двоелектрóдний, двоєдúний, двоóкис, двоóкисень, двоокси́д, двоопу́клий, двоосьови́й, двотижнéвий, двоя́русний*;
3) **е** після м’якого приголосного (неподовженого), яким закінчується основа іменника м’якої групи: *бурело́м, землемíр, землетру́с, киснетерапíя, краплеподíбний, працездатний, скéлелаз*, а в деяких словах — **і** після шиплячого: *дружелю́бний, ножетримáч, овочесхо́вище, Січесла́в*, але традиційно: *коно́в’язь, коногі́н, костогрúз, костопрáв, повітродýв, повітрозабíрник, свиномáтка, свинопа́с*;
4) **е** після **й**, яким закінчується основа іменника м’якої групи, та після м’якого подовженого приголосного першої частини графічно передаємо буквою **є**: *боєзда́тність, краєзнáвство, націєтвóрення, життєзда́тний, життє́пис, сміттєзбира́льний, хі́мієтерапія*.
   Роль сполучного звука у складних словах виконує також останній голосний першого невідмінюваного іменника чи першої незмінної основи іншомовного походження, переважно **о, а** (*автовокзáл, відеозáпис, дискоклýб, Євросою́з, Європарлáмент, кінофíльм, наночасти́нки, радіокоміте́т, стереоапарату́ра; медіалінгві́стика, медіастилі́стика*), а також голосний, яким закінчується перше слово, зокрема **и** (*всюдихíд, двадцятирі́чний, триáтомний, трикілометрóвий, тринíжок, триóкисень, чотирибáльний, чотирикýтник, чотириосьовúй, семидéнний*), **е** (*морепродýкти, сонцестоя́ння*), **а** (*кількаразóвий, кількаповерхо́вий, півтораметрóвий, сім’ядóля, сім’япрóвід, сорокарі́чний*), **о** (*дев’яносторі́чний, стометро́вий, сторі́ччя*), **у** (*двою́рідний, трою́рідний*).
   Складні слова без сполучного голосного звука
3. Складні слова утворюємо без сполучного голосного звука, якщо:
1) перша основа закінчується на приголосний звук (*Болгра́д, Вúшгород, Мúргород, Нóвгород, крайнéбо, пі́вдень, хлорбензо́л, хлорвінíл*) та **-ох**, що є закінченням родового відмінка числівників **два — чотири** в порядкових числівниках і співвідносних із ними іменниках (*двохсóтий, трьохтúсячний, чотирьохмільйóнний, чотирьохмілья́рдний; двохсотрíччя, трьохсотрі́ччя, чотирьохсотрі́ччя*);
2) першу основу скорочено до приголосного: *артпóлк, будмайдáнчик, драмтеáтр, завкáфедри, літстýдія, медза́клад, міськрáда, педуніверситéт*.
   Складні слова пишемо разом і з дефісом
4. **Разом** пишемо:
1) складноскорочені слова (мішані та складові абревіатури) й похідні від них: *адмінресýрс, адмінрефóрма, академвідпýстка, багатвéчір, бухóблік, виконро́б, власкóр, держмúто, держустанóва, елітжитло́, інвалю́та, інофі́рма, інвестпроéкт, інтербригáда, інформповідóмлення, інформцéнтр, Кабмíн, Київзеленбýд, комба́т, лісгóсп, медперсонáл, мультфíльм, Нацба́нк, нардéп, ощадкни́жка, епідемситуáція, профспі́лка, Святвéчір, соцзабезпéчення, соцстра́х, спецзавдáння, спецвúпуск, спортмайдáнчик, фармпрепара́т; комба́тівський, профспілко́вий, соцстра́хівський*;
2) слова з першими регулярно вживаними іншомовними компонентами на голосний та приголосний: **абро-, авіа-, авто-** (‘само’, ‘автоматичний’), **агро-, аеро-, аква-, алко-, арт-, астро-, аудіо-, біо-, боди-, боді-** (перед голосним), **веб-, геліо-, гео-, гідро-, дендро-, екзо-, еко-, економ-, етно-, євро-, зоо-, ізо-, кібер-, мета-, метео-, моно-, мото-, нарко-, нео-, онко-, палео-, пан-, пара-, поп-, прес-, псевдо-, соціо-, теле-, фіто-, фолк- (фольк-), фоно-** та ін.: *аброморфéма, авіарéйс, автовідповідáч, агробíзнес, аеромéтод, акватéхніка, алкотéст, артрúнок, астрокорéкція, аудіоальбóм, біоцúкл, бодибíлдинг, бодіáрт, вебсторíнка, геліоцéнтр, геополíтика, гідропáрк, дендропáрк, екопродýкти, економклáс, етногýрт, єврозо́на, євроремóнт, зоосáд, кібермашúна, метамóва, метеостáнція, моновистáва, мотокрóс, наркобíзнес, неомодерні́ст, онколікáрня, панамерикáнський, параолімпíєць, попмýзика, попгýрт, пресконферéнція, псевдонаýка, псевдогромадя́нський, соціосфéра, телехрóніка, фітотерапíя, фолкгýрт, фолькмýзика, фонозáпис*; так само слова з питомими компонентами **іно- (іншо-, інако-), лже-**: *інові́рець, іншові́рець, інакодýмець, іншодýмець; лжепрорóк, лжесвíдок.*
>**Примітка.** Якщо такі іншомовні компоненти приєднані до власного імені, то їх пишемо з дефісом: *пан-Єврóпа, псéвдо-Фáуст*.
3) слова з першим іншомовним компонентом, що визначає кількісний (вищий від звичайного, дуже високий або слабкий, швидкий і т.ін.) вияв чого-небудь: **архі-, архи-, бліц-, гіпер-, екстра-, макро-, максі-, міді-, мікро-, міні-, мульти-, нано-, полі-, преміум-, супер-, топ-, ультра-, флеш-**: *архіскладнúй, архішахрáй, архидия́кон, бліцновúни, бліцопи́тування, гіперзвýк, гіпермáркет, екстраклáс, макромолéкула, макроеконóміка, максіóдяг, мідіóдяг, мікроорганíзми, мікрохвúлі, мікрочастúнка, мініблóк, мінідúск, мінікомп’ю́тер, мультимільйонéр, нанокомп’ю́тер, наночастúнки, полісахарúди, полімотивáція, преміумкла́с, супермáркет, супермодéль, супермóдний, топмéнеджер, топмодéль, ультразвýк, ультрамодний, флешінтерв’ю.*
>**Примітка 1.** У компонентах **максі-, міді-** кінцевий **і** в позиції перед приголосним наступного слова не переходить в **и**: *максімо́да, максісу́кня, мідімо́да, мідіспідни́ця*.
**Примітка 2.** Компонент **топ-** із числівниками не поєднуваний.
4) слова з першим іншомовним компонентом **анти-, віце-, екс-, контр-, лейб-, обер-, штабс-, унтер-**: *антивíрус, віцепрем’є́р, віцекóнсул, ексчемпіо́нка, ексмінíстр, експрезидéнт, контрадмірáл, контрудáр, лейбгвардíєць, лейбме́дик, оберма́йстер, оберофіцéр, оберлейтенáнт, оберпрокурóр, штабскапіта́н, унтерофіце́р*.
>**Примітка 1**. Із власною назвою (прізвищем) такі компоненти пишемо з дефісом: *«Анти-Дюринг», екс-Югослáвія*.
**Примітка 2.** У компонента **анти-** кінцевий **и** в позиції перед голосним наступного слова не переходить в **і**: *антиелектро́н, антиімперіалісти́чний, антиінфекці́йний, антиінфляці́йний, антиістори́чний, антиоки́слювач, антиурядо́вий* (див.: § 31).
5) складні слова, першою частиною яких є кількісний числівник, записаний словом: *двадцятип’ятиповерхóвий, двобі́чний, двоóкий, півтораметрóвий, п’ятсотдвадцятип’ятирíччя, сімдесятирі́ччя, сімсотсорокарíччя, сорокарíчний, сторі́ччя, тривідсо́тковий, трикýтник, трия́русний, чотириáктний, чотиримі́сячний*.
5. **З дефісом** пишемо:
1) слова, утворені повторенням того самого дієслова, що виражають інтенсивну дію: *писа́в-писа́в, роби́в-роби́в, ходи́в-ходи́в*; прикметника чи прислівника, що передають високий ступінь вияву ознаки: *бі́лий-бі́лий, бага́то-бага́то, далéко-далéко, леге́нький-леге́нький, ле́две-ле́две, си́ньо-си́ньо, ти́хо-ти́хо*;
2) складні слова, утворені внаслідок поєднання слів синонімів: *ги́дко-бри́дко, зро́ду-ві́ку, ти́шком-ни́шком, ча́сто-гу́сто*; слів-антонімів: *більш-менш, ви́димо-неви́димо, купíвля-прóдаж*; близьких за значенням слів, що передають єдине поняття: *ба́тько-ма́ти* (батьки), *хліб-сі́ль* (їжа); слів із тим самим коренем, але з різними закінченнями, префіксами чи суфіксами: в*ели́кий-превели́кий, з да́вніх-даве́н, з ді́да-пра́діда, ма́ло-пома́лу, пові́к-ві́ки, ра́дий-раді́сінький, си́ла-силе́нна, ти́хий-тихе́сенький*.
>**Примітка.** Два однакових іменники або числівники, один з яких має форму називного відмінка, а другий — орудного, пишемо окремо: *кінéць кінцéм, честь чéстю, чин чúном, однúм однá*.
3) складні слова, що означають приблизність: *день-дру́гий, годи́на-дві, не сього́дні-за́втра, три-чоти́ри*.
>**Примітка.** Поєднання слів зі значенням приблизності або певних числових меж можуть складатися й з двох числівників, позначених цифрами. У такому разі між ними ставимо тире: *3 — 4 дні, у́чні 8 — 10 клáсів*.
4) складні вигуки та звуконаслідування, утворені переважно повторенням того самого звукосполучення: *гей-гéй, ґе-ґе-ґé, дзень-дзелéнь, їй-бóгу, їй-прáво, кру-крý, ку-кý, курлú-курлú, ого-го-гó, ой-ой-óй, ох-хо-хó, тук-тýк, тьох-тьóх*;
5) скорочення з належними до них цифрами: *Ан-124, Ан-225, Б-17, БУ-1, ДС-3, ЖЕК-9, Зеленбу́д-4, Су-53, Ту-154, Як-42*;
6) числівниково-літерні найменування класів, будинків, корпусів, поштових відділень тощо: *7-А клас, 10-В клас, будúнок № 28-Г, кóрпус 3-А; Кúїв-1*;
7) ініціальну абревіатуру, написану великими або малими літерами, з будь-яким словом: *ВІЛ-інфéкція, ДНК-анáліз, ДНК-експерти́за, ВІП-зáла, е-декларувáння, е-декларáція*;
8) дві ініціальні абревіатури, написані великими літерами: *ВІЛ-СНІД*;
9) слова-терміни, до складу яких уходить літера алфавіту: *П-поді́бний, Т-поді́бний*;
10) за традицією к*арт-блáнш, стáтус-кво* та ін.
    § 36. Складні іменники
1. **Разом** пишемо:
1) складні іменники, у яких поєднані за допомогою сполучного голосного звука дві основи, друга з яких — віддієслівного походження: *водопíй, водолáз, газогíн, глибиномíр, глинокóп, дроворýб, лісоспла́в, ляльковóд, металорíз, м’ясої́д, самохі́д, сінокíс, солевáр, стрічкорíз, теплово́з, трубоклáд, хлібодáр, хліборíз*;
2) складні іменники, утворені поєднанням прикметникової та іменникової основ за допомогою сполучного голосного звука: *білокрі́вці, високогíр’я, густолíсся, дрібнóліс, жовтóцвіт, синьоцві́т, червононíжка, червонопíрка, чорнóзем, чорно́ліс, чорнóслив*;
3) складні іменники, утворені за допомогою сполучного голосного звука з двох іменникових основ: *верболі́з, газобало́н, глинопісóк, лісосте́п, людинодéнь, льонолавсáн, металоплáст, носорі́г, сталебетóн, тóннокіломе́тр, торфогні́й, шлакоблóк*, а також іменники, першою частиною яких є незмінна основа іншомовного походження на **о, а**: *автомагістрáль, агрокультýра, велопробі́г, відеофі́льм, дискомýзика, кінозáл, радіокомітéт, стереоекрáн, фотоспрáва, єврорúнок, нанодіагно́стика; медіалінгві́стика*;
4) складні іменники, утворені з дієслова у формі другої особи однини наказового способу та іменника: *горúцвіт, зірви́голова, перекоти́по́ле, пройдúсвіт; Колúвушко, Непúйпиво, Непúйвода, Перебúйніс, Тягнúбік, Убúйвовк* (прізвища);
5) складні іменники, утворені з кількісного числівника у формі родового відмінка (для числівників *дев’яносто, сто* — називного), іменникової основи та суфікса: *дванадцятито́нка, двохсотрі́ччя, дев’яностоп’ятирíччя, дев’яносторíччя, стоп’ятдесятирі́ччя, сторíччя, трьохсотп’ятдесятирíччя, шестидéнка*.
>**Примітка.** Якщо такий числівник у складних іменниках означає дво-, тризначне число і записаний цифрами, то його приєднуємо до другої частини за допомогою дефіса: *750-рі́ччя, 900-рíччя*.
6) складні іменники з першою частиною **напів-, полу-**: *напівавтомáт, напівімлá, напівкýщ, напівлюдúна, напівмáвпа, напівпітьмá, напівпрáвда, напівфабрикат; полýдрабок. полýкіпок, полýмисок*.
>**Примітка.** Невідмінюваний числівник **пів** зі значенням ‘половина’ з наступним іменником — загальною та власною назвою у формі родового відмінка однини пишемо окремо: *пів áркуша, пів відрá, пів годúни, пів лі́тра, пів мíста, пів огіркá, пів óстрова, пів я́блука, пів я́щика, пів я́ми; пів Єврóпи, пів Кúєва, пів Украї́ни*. Якщо ж **пів** з наступним іменником у формі називного відмінка становить єдине поняття і не виражає значення половини, то їх пишемо разом: *півáркуш, пíвдень, півзáхист, півкóло, півкýля, півлі́тра* (розм. ‘пляшка з горілкою або іншою випивкою ємністю *0,5 літра*’), *півмі́сяць, півóберт, півовáл, півóстрів*.
7) складні іменники, утворені з трьох і більше основ: *автомотогурто́к, адіоспектрогеліогрáфія, світловодолікува́ння, термогідродина́міка*.
2. **З д е ф і с о м** пишемо:
1) складні іменники, утворені з двох самостійних іменників без сполучного голосного звука.
   У них відмінюємо або обидва іменники, або тільки другий. Обидва іменники відмінюємо, якщо вони означають:
   а) спеціальність, професію, наукові звання: *гінекóлог-ендокринóлог, лі́кар-еко́лог, магніто́лог-астроно́м, худóжниця-карикатурúстка, член-кореспонде́нт*;
   б) протилежні за змістом поняття: *купі́вля-про́даж, ро́зтяг-стиск*;
   в) казкових персонажів: *Зáйчик-Побігáйчик, Лисúчка-Сестрúчка, Цап- Відбувáйло*;
   г) рослини: *брат-і-сестрá*.
2) другий іменник складного слова відмінюємо, якщо перший:
   а) визначає певну прикмету чи особливість предмета, особи, явища, названих другим: *бíзнес-план, бі́знес-проє́кт, блок-систéма, буй-ту́р, ди́зель-мото́р, до́пінг-контрóль, дур-зíлля, жар-пти́ця, інтерне́т-видáння, інтерне́т-пóслуга, ко́зир-ді́вка, компа́кт-диск, кре́кінг-проце́с, піа́р-áкція, піа́р-кампáнія, розрúв-трава́, фан-клýб, фі́тнес-клуб, чар-зі́лля*;
   б) є назвою літери грецького алфавіту, що лексикалізувалася: *áльфа-прóмені, áльфа-рóзпад, áльфа-частúнка, бéта-прóмені, бéта-рóзпад, бéта-частúнка, дéльта-промíння, дéльта-фýнкція, дéльта-частúнка*;
   в) разом із другим становить єдине найменування військового звання, державної посади *(генера́л-лейтена́нт, генерáл-майóр, прем’є́р-мінíстр*), одиниці вимірювання чого-небудь (*кілова́т-годи́на, мегавáт-годúна*), узвичаєних музичних понять (*до-діє́з, мі-бемóль, сі-бемóль, соль-діє́з* та ін.), проміжних сторін світу (*норд-ве́ст, норд-о́ст*), деяких рослин (*сон-травá, мáти-й-мáчуха*);
   г) є невідмінюваним іменником іншомовного походження: *сýші-бар, караóке-бар*;
3) складні іменники, утворені з двох самостійних слів за допомогою сполучного голосного **о**: *монгóло-татáри, ýгро-фíни, А́встро-Угóрщина*;
4) першу частину складного слова (написану разом або з дефісом), за якою вжите слово з такою самою, як у першої, другою частиною: *áудіо- та відеопродýкція, кýлько- й роликопідши́пники, нáціє- й державотвíрні процéси, рáдіо- й телеапарату́ра, тéпло- й гідроелектроста́нції*.
   § 37. Прикладка
   Між прикладкою та означуваним іменником ставимо дефіс або ж пишемо їх окремо, що залежить від їхнього значення та місця одне щодо одного.
>B Про вживання розділових знаків із поширеними прикладками читай у § 121.
1. Дефіс ставимо:
1) якщо означальний (прикладковий) іменник ужито після означуваного іменника: *вовк-жадню́га, ді́вчина-розу́мниця, земля́-мáти, козáк-характéрник, краї́на-інвéстор, краї́на-кредитóр, мóва-джерелó, мóва-посерéдниця, óчі-намистúнки, хло́пець-патріóт, хлóпчик-мізúнчик, Украї́на-нéнька*.
2) якщо означальним іменником є родова назва, ужита після іменника — видової назви: *Дніпрó-рікá, звіробíй-травá, Йордáн-рíчка, Сапýн-горá*;
3) якщо означуваний і означальний іменники можуть мінятися місцями, але означальну роль виконує другий іменник: *ді́вчина-грузи́нка* і *грузи́нка-ді́вчина, учи́тель-фі́зик* і *фі́зик-учи́тель, худо́жник-пейзажи́ст* і *пейзажи́ст-худо́жник*;
4) якщо означальний іменник уходить до складу терміна, де він утратив своє значення, унаслідок чого постав складний іменник без сполучного звука: *гриб-парази́т, жук-корої́д, зáєць-біля́к, зáєць-русáк, льон-довгуне́ць, льон-кучеря́вець, льон-сирéць*.
2. Дефіс не ставимо:
1) якщо означальний іменник ужито перед означуваним: *не́нька Украї́на*;
2) якщо означальний іменник є видовою назвою щодо першого іменника — родової назви: *горá Сапýн, держа́ва Украї́на, мі́сто Ки́їв, ріка́ Дніпрó, селó Мóринці, трава́ звіробі́й*.
   § 38. Складні числівники
1. **Р а з о м** пишемо:
1) складні кількісні числівники: *одинáдцять, півторá, п’ятдеся́т, три́ста (трьохсо́т, трьомстáм, трьомастáми*, (на) *трьохстáх*);
2) складні порядкові числівники, останнім компонентом яких є **-сотий, -тисячний, -мільйонний, -мільярдний**: *дев’ятисо́тий, трьохсо́тий; двохтúсячний, десятитúсячний, п’ятсоттридцятити́сячний; чотирьохмільйо́нний, п’ятдесятимільйóнний, шістдесятип’ятимільйо́нний; семимілья́рдний, трьохмілья́рдний*.
>**Примітка 1.** Складені кількісні та порядкові числівники пишемо окремо: *ти́сяча п’ятсо́т, три́дцять ві́сім; мільйóн трьохти́сячний, мілья́рд чотирьохмільйóнний, ти́сяча дев’ятсо́т вісімдеся́т восьмий*.
**Примітка 2.** Кількісні та порядкові числівники, до складу яких уходить форма з половиною й под., також пишемо окремо: *дві з половúною тúсячі, три з полови́ною ти́сячний загі́н*.
2. **З дефісом** пишемо порядкові числівники, перша частина яких передана цифрами: *3-ти́сячний, 35-мільйо́нний, 4-мілья́рдний*.

§ 39. Складні займенники
1. **Разом** пишемо складні неозначені займенники, утворені від займенників інших семантичних груп за допомогою словотворчих часток **аби-, ані-, де-,-сь**: *абúхто (абúкого, абúкому* і т. д.), *абúякий (абúякого, абúякому* і т. д.), *абúчий (абúчийого, абúчийому* і т. д.), *аніхтó (анікóго, анікóму* і т. д.), *аніщó (анічóго, анічóму* і т. д.), *анія́кий (анія́кого, анія́кому* і т. д.), *анічúй (анічийóго, анічийóму* і т. д.), *дéхто (дéкого, дéкому* і т. д.), *дéщо (дéчого, дéчому* і т. д.), *дéякі (дéяких, дéяким* і. т. д.), *хтось (когóсь, комýсь* і т. д.), *щось (чогóсь, чомýсь* і т. д.) *якúйсь (якóгось, якóмусь* і т. д.), *котрúйсь (котрóгось, котрóмусь* і т. д.).
2. **З дефісом** пишемо складні неозначені займенники, що мають у своєму складі словотворчі частки **будь-, -будь, -небудь, казна-, хтозна-, бозна-**: *будь-хто́, (будь-когó* і т. д.), *будь-що́ (будь-чого́* і т. д.), *будь-чи́й, будь-яки́й; котри́й-будь, хто-бу́дь, чий-бу́дь, що-бу́дь, яки́й-будь; котрúй-не́будь, хто-не́будь, чий-не́будь, що-не́будь, яки́й-не́будь; кáзна-хто, кáзна-чий, ка́зна-що, кáзна-якúй; хто́зна-яки́й; бóзна-що*. Але: *будь у ко́го, будь на чо́му, ка́зна з ким, хтóзна при ко́му, бóзна в ко́го*, бо між часткою і займенником ужито прийменник.
   § 40. Складні прикметники
1. **Р а з о м** пишемо складні прикметники зі сполучними голосними **о, е** (**е** після м’якого приголосного та графічно **є** після **й**); з першою іменниковою основою на приголосний; з першою числівниковою основою на **и, о, а,** що виконують роль сполучного голосного, та на приголосний. Вони охоплюють:
1) складні прикметники, утворені від складних іменників, які пишуть разом: *агрокультýрний* (агрокультýра), *електросилови́й* (електроси́ла), *лісостеповúй* (лісостéп), *монокультýрний* (монокультýра), *м’ясозаготівéльний* (м’ясозаготíвля), *радіофізи́чний* (радіофі́зика), *самохі́дний* (самохі́д), *сірковóдневий* (сірковóдень), *теплообмі́нний* (теплоо́бмін), *хлібозаготіве́льний* (хлібозаготі́вля), *цементобетóнний* (цементобетóн), *чорнозéмний* (чорнóзем);
2) складні прикметники, утворені з іменника та узгодженого з ним прикметника: *високоврожáйний* (висóкий урожáй), *внутрішньоóчний* (внýтрішнє óко), *довгохвильовúй* (дóвгі хви́лі), *загальнодостýпний* (загáльний дóступ), *загальноосвíтній* (загáльна осві́та), *західноукраї́нський* (Зáхідна Украї́на), *зовнішньополітúчний* (зóвнішня полíтика), *короткостебловúй* (корóтке стеблó), *легкоатлетúчний* (легка́ атле́тика), *мовностильовúй* (мóвний стиль), *молочнопромислóвий* (молóчна промислóвість), *м’якопіднебíнний* (м’якé піднебíння), *народногосподáрський* (нарóдне господáрство), *народнопоетúчний* (нарóдна поéзія), *низькопродуктúвний* (низькá продукти́вність), *первіснообщúнний* (первíсна общи́на), *правоберéжний* (прáвий бéрег), *сільськогосподáрський* (сільське́ господáрство), *східнослов’я́нський* (схі́дні слов’я́ни);
3) складні прикметники, утворені з дієслова і залежного від нього безсуфіксного іменника: *волелю́бний, деревообрóбний, машинобудівнúй, світлопоглинáльний, сміттєочиснúй, соломоподрíбнювальний, сталерозливнúй, струмовимíрювальний*.
>**Примітка.** Якщо друга частина походить від префіксального дієслова, то складний прикметник пишемо з дефісом: *вантáжно-розвантáжувальний, контрóльно-вимі́рювальний*;
4) складні прикметники, перший компонент яких утворений від прислівника, а другий — від прикметника: *багатопрогі́нний, важкорозчúнний, круглообертáльний, легкозайми́стий, малочутлúвий, сильнодíйний, тонкомíрний, тугопла́вкий* чи від дієприкметника: *багатоспрямóваний, важкопрогнозóваний, високооплáчуваний, густозасéлений, довгоочíкуваний, маловжúваний, низькооплáчуваний, новоутвóрений, новозаснóваний, різноспрямóваний, свіжозрýбаний, свіжоскóпаний, слабконатя́гнутий, тонкомéлений, тонкорозпорóшений*.
>**Примітка 1.** Прислівники, утворені з відносних (зрідка — якісних) прикметників, здебільшого зберігають на собі логічний наголос і не зливаються в одне слово з наступним прикметником або дієприкметником: *абсолю́тно сухи́й, валéнтно пов’я́заний, вíльно конвертóваний, діаметра́льно протиле́жний, компете́нтнісно орієнто́ваний, наукóво обґрунто́ваний, послідо́вно миролю́бний, професíйно орієнто́ваний, соціáльно актúвний, соціáльно свідо́мий, соціáльно небезпéчний, суспі́льно кори́сний, суспі́льно необхі́дний, хімі́чно стійкúй, чíтко окре́слений*.
**Примітка 2.** У складних термінах перший прислівниковий компонент, що уточнює значення другого прикметникового компонента, пишемо разом із ним: *видовженотупоконі́чний, короткогрушоподі́бний, округлояйцеподі́бний*;
5) складні прикметники (з двох або кількох компонентів), у яких основний, переважно термінологічний зміст передає останній прикметник, а попередні лише звужують, уточнюють його: *вузькодіалéктне* (мóвне я́вище), *глибокозадньоязикóвий* (звук), *давньоверхньоніме́цька* (мóва), *двовуглеки́слий* (газ), *лінгвостилісти́чні* (особли́вості), *середньоверхньоніме́цька* (мóва), *середньонижньоніме́цька* (мóва); також — *глухоніми́й, сліпоглухоніми́й*;
6) складні прикметники, першою частиною яких є іменник з основою на м’який приголосний: *вуглецевмі́сний* та на **й**: *кальцієвмі́сний, натрієвмі́сний*;
7) складні прикметники з першою іменниковою основою на приголосний: *натрійоргані́чний, хлорфено́льний*;
8) складні прикметники, першою частиною яких є числівник, написаний словом, з основою на **и**: *двадцятиповерхо́вий, десятиметрóвий, п’ятдесятитóнний, семиразо́вий, стодвадцятип’ятирі́чний, трипудо́вий, чотириколісний*, **о**: *двометро́вий, двоосьови́й, столітро́вий,* **а**: *сорокагоди́нний, сорокаде́нний* та на приголосний: *піввіде́рний, півкілограмо́вий, півкілометро́вий, півлітро́вий*.
2. **З дефісом** пишемо:
1) складні прикметники, утворені від складних іменників, що їх також пишуть із дефісом: *генера́л-губерна́торський* (генера́л-губерна́тор), *ди́зель-мото́рний* (ди́зель-мото́р), *монгóло-татáрський* (монгóло-татáри), *націонáл-патріотúчний* (націонáл-патріóт), *норд-о́стовий* (норд-о́ст), *сі-бемóльний* (сі-бемóль), *соціа́л-демократи́чний* (соціа́л-демокра́т), *патріотúчний* (соціа́л-патріóт), *соціа́л-пацифíстський* (соціа́л-пацифíст), *ýгро-фíнський* (ýгро-фíни); *Іва́но-франкíвський* (Іва́но-Франкíвськ), *Пýща-водúцький* (Пýща-Води́ця);
2) складні прикметники, утворені за допомогою сполучного голосного **о** з двох прикметникових основ; вони об’єднують:
   а) складні прикметники, основи яких називають незалежні поняття: *агра́рно-промислóвий, архітектýрно-будіве́льний, військо́во-морськи́й, військо́во-польови́й, військо́во-спорти́вний, воє́нно-промисло́вий, воє́нно-стратегі́чний, електро́нно-обчи́слювальний, киснéво-воднéвий, крáпково-штриховúй, культу́рно-техні́чний, лінíйно-стрічковúй, лісопи́льно-струга́льний, мо́вно-літерату́рний, молóчно-м’яснúй, музúчно-танцювáльний, м’я́льно-тіпáльний, навча́льно-виховни́й, навчáльно-наукóвий, наукóво-експериментáльний, науко́во-прикладнúй, постача́льно-збу́товий, свердли́льно-довба́льний, свердлúльно-шліфувáльний, свинцéво-мíдний, спúнно-черевнúй, столя́рно-тесля́рський, судúнно-капіля́рний, сушúльно-сортувáльний, суспі́льно-політи́чний, худóжньо-реставрацíйний*; між компонентами таких складних прикметників можна вставити сполучник **і**, пор.: *агра́рний* і *промисло́вий*, *навча́льний* і *виховнúй*.
>**Примітка.** Складні субстантивовані прикметники *військовозобов’я́заний*, *військовополоне́ний* пишемо разом;

б) складні прикметники, перша основа яких закінчується на **-ико (-іко)**: *діале́ктико-матеріалісти́чний, істо́рико-культу́рний, лíрико-епíчний, лóгіко-граматúчний, мéдико-генетúчний, меха́ніко-математи́чний, полі́тико-економі́чний, хíміко-бактеріологíчний*;
в) складні прикметники, перша основа яких не має прикметникового суфікса, але за змістом вона однорідна з другою основою: *зóлото-валю́тний, крохма́ле-па́токовий, м’я́со-во́вня́ний, м’я́со-моло́чний, м’я́со-сáльний, м’я́со-яє́чний, óвоче-картопля́ний, óвоче-молóчний, цýкро-протеї́новий.*
>**Примітка.** Складні прикметники такого зразка, уживані як наукові терміни, пишемо разом: *головонóгі*;

г) складні прикметники, основи яких означають якість із додатковим відтінком, відтінки кольорів або поєднання кількох кольорів в одному предметі: *блаки́тно-си́ній, гіркува́то-солóний, жóвто-блакúтний, жовтувáто-рожéвий, ки́сло-соло́дкий, моло́чно-бі́лий, сі́ро-голуби́й, сліпýчо-бíлий, те́мно-зеле́ний, черво́но-зеле́но-си́ній*, але: *жовтогаря́чий, червоногаря́чий* (окремі кольори);
ґ) складні прикметники, основи яких називають проміжні сторони світу: *півдéнно-зáхідний, півде́нно-схі́дний, півні́чно-за́хідний, півні́чно-схі́дний*;

3) складні прикметники, утворені за допомогою сполучного голосного **о** з двох прикметникових основ, що називають поняття з уточнювальним змістом: *всесві́тньо-істори́чний, літерату́рно-худо́жній, наро́дно-ви́зво́льний, підзо́листо-боло́тний*;
4) складні прикметники, перша основа яких є числівником, записаним цифрою, але в його вимові наприкінці з’являється голосний **и**: *20-поверхо́вий, 7-разо́вий, 125-рі́чний, 30-кілограмóвий*; **о**: *90-метро́вий, 90-рі́чний, 100-годи́нний*; **а**: *40-гра́дусний, 40-де́нний*.

§ 41. Прислівники
1. **Разом** пишемо:
1) прислівники, утворені сполученням прийменника з прислівником: *відни́ні, відтепе́р, дони́ні, дотепе́р, забага́то, задо́вго, зана́дто, набага́то, наві́чно, нада́лі, надо́вго, наза́вжди́, назо́всім, на́скрізь, наспра́вді, невтямки́, негара́зд, ота́к, ота́м, оту́т, повсю́ди, поде́куди, позавчо́ра, поза́торік, потро́ху, утри́чі*.
>**Примітка.** Від таких прислівників потрібно відрізняти сполучення прийменників із незмінюваними словами, уживаними зі значенням іменника. Такі сполучення пишемо окремо: *від сього́дні, до за́втра, на за́втра, на по́тім* (пор. *не відклада́йте цього́ до за́втра, на за́втра, на по́тім*); *за багато* (пор.: *забага́то гуля́єш* і *за бага́то ро́ків упе́рше приїхав*), *на багато, на добра́ніч, на ура́*;
2) прислівники, утворені сполученням прийменника з іменником: *бе́звісти, вбік (убі́к), вве́чері (уве́чері), вво́лю (уво́лю), вго́лос (уго́лос), вгорі́ (угорі́), вго́ру (уго́ру), вдень (уде́нь), взи́мку (узи́мку), взнаки́ (узнаки́), вниз (уни́з), відра́зу, вкрай (укра́й), вку́пі (уку́пі), влад (ула́д), влі́тку (улíтку), внизу́ (унизу́), вночі́ (уночі́), восени́, впень (упе́нь), впере́д (уперéд), впо́перек (упóперек), впо́ру (упóру), враз (ура́з), врáнці (урáнці), вре́шті (урéшті), врі́вень (урі́вень), врі́вні (урíвні), вряд (уряд), всере́дині (усерéдині), вслід (услі́д), всмак (усма́к), вщерть (уще́рть), дове́рху, дові́ку, довко́ла, дово́лі, догори́, додо́лу, додо́му, доку́пи, дони́зу, дотла́, доще́нту, за́між, за́очі, запі́вніч, за́раз, заразо́м, збо́ку, зве́рху, зві́ку, згори́, зза́ду, зіспо́ду, зни́зу, зо́зла, зо́кола, зра́зу, зра́нку, зре́штою, зро́ду, зсере́дини, на́бік, наве́рх, наверху́, навесні́, нави́воріт, наві́к, наві́ки, на́віч, наго́ру* (але *на-гора́*), *надве́чір, надво́рі, на́дголодь, на́дзелень, надмі́р, надмі́ру, наза́д, нани́з, нанизу́, наоста́нок, наоста́нку, напа́м’ять, напере́д, наполови́ну, напоча́тку, напри́клад, напро́весні, нара́з, наре́шті, на́рі́вні, наси́лу, наспі́д, наспо́ді, насторо́жі, наяву́, о́бік, о́біч, одві́ку, о́пліч, підря́д, по́біч, пове́рх, пові́к, пово́лі, поза́ду, по́ночі, по́пліч, по́руч, по́ряд, посере́дині, поча́сти, скра́ю, спе́реду, споча́тку*;
3) прислівники, утворені сполученням прийменника з віддієслівним коренем: *впа́м’ятку (упáм’ятку), вперéміш (уперéміш), вплав (упла́в), вплач (упла́ч), вро́зкид (урóзкид), вро́зліт (урóзліт), вро́зсип (урóзсип), врóзтіч (урóзтіч), нави́літ, наві́дліг, навідрі́з, наза́хват, наздога́д, назу́стріч, наперебі́й, напере́ваги, навперева́ги, наперекі́р, наперері́з, напідпи́тку, напока́з, напо́хваті, напроло́м, напропа́ле, наро́зхват, на́скоком, на́спіх*;
4) прислівники, утворені сполученням прийменника з коротким (нечленним) прикметником: *відда́вна, воста́ннє, вручну́ (уручнý), до́гола́, допі́зна, зави́дна, за́молоду, за́ново, затéмна, зви́сока, зга́рячу, зле́гка, злі́ва, зно́ву, зрі́дка, напе́вне, на́різно, нашвидку́, поблизу́, пома́лу, спо́вна́, спро́ста, сп’я́ну*;
5) прислівники, утворені сполученням прийменника та числівника: *вдвóє (удвóє), втрóє (утрóє), вчéтверо (учéтверо)* і т д.; *впéрше (упéрше), вдрýге (удрýге), втрéтє (утрéтє)* і т. д.; *на́дво́є, на́тро́є, начéтверо* і т. д.; *удво́х, утрьо́х, учотирьóх* і т. д.; *водно́, заодно́, пооди́нці, спéршу*;
6) прислівники, утворені сполученням прийменника із займенником: *внічию́ (унічию́), втім (утíм), наві́що, на́що, передусі́м, почі́м, почо́му,* але: *до чо́го, за ві́що, за що́* та ін. в ролі додатків;
7) прислівники, утворені сполученням кількох прийменників з основою слова будь-якої частини мови: *вдóсвіта (удóсвіта), вподóвж (уподóвж), завбі́льшки, завгли́бшки, завдо́вжки, завто́вшки, завча́су, завши́ршки, знадво́ру, навздогі́н, на́взнак, навки́дьки, навко́ло, навкруги́, навкула́чки, навми́сне, навпаки́, навпере́йми, навпри́сядки, навпросте́ць, навря́д, на́вска́ч, на́вскі́с, навскоси́, навспра́вжки, на́встіж, навтікача́, наздогі́н, нао́сліп, напогото́ві, позавчо́ра, попідти́нню, спідло́ба*;
8) складні прислівники, утворені з кількох основ (із прийменником чи без нього): *босо́ніж, водно́сталь, ліво́руч, мимово́лі, мимої́здом, мимохі́дь, мимохі́ть, наса́мперед, натще́серце, нашвидку́ру́ч, оба́біч, обі́руч, очеви́дно, повсякча́с, право́руч, привселю́дно, самохі́ть, стрімголо́в, тимчасо́во, чимду́ж, чимра́з*;
9) прислівники, утворені поєднанням словотворчих часток **аби-, ані-, де-, чи-, що-, як-** зі словом будь-якої частини мови: *аби́куди, аби́як; аніскі́льки, анітеле́нь, анітро́хи, анічичи́рк, анія́к; деда́лі, деі́нде, де́коли, де́куди; чима́ло; щове́чора, щогоди́ни, щода́лі, щоде́нно, щодня́, щоду́ху, щомі́сяця, щомо́га, щонайбі́льше, щонайдо́вше, щонайду́жче, щонайкра́ще, щонайме́нше, щонайши́рше, щоно́чі, щопра́вда, щора́з, щора́зу, щоро́ку, щоси́ли, щохвили́ни* і т. д, *якомо́га, я́кось* і *яко́сь* (з різними значеннями), *якра́з, якнайбі́льше, якнайду́жче, якнайдóвше* і т. д.
>**Примітка.** Потрібно відрізняти прислівники, утворені з прийменників або часток і слів різних частин мови (їх пишемо разом), від прийменників або часток та іменників, прикметників, займенників, прислівників, що зберігають у реченні свої функції як окремі частини мови (їх пишемо окремо). Пор.: *Він повернув* ***убік*** і *Хтось ударив спортсмена* **у бік**. **Спочатку** *було слово* і **З початку** *розмови вони зрозуміли вашу думку*. *Прочитай вірш* **напам’ять** і **На пам’ять** *він подарував мені книжку*. **Усередині** *щось дуже заболіло* і *Це правило шукай* **у середині** *розділу*. *Хлопці домовилися йти* **вкупі** *до міста* і **У купі** *піску гралися діти*. *Зауважую вам* **востаннє** і *Вони постукали* **в останнє** *вікно*. *Ми чуємо це* **вперше** і *Зайдемо* **в перше** *село*. **Утім**, *я не заперечую* і **У тім** *спектаклі виступав і я*. *Ми зробили* **чимало** і **Чи мало** *вам допомагали в житті*? **Нащо** *було починати справу?* і **На що** *ви натякаєте*? *Ми* **теж** *виступали на зборах* і *Він говорив* **те ж**, *що і я*. **Якось** *уже воно буде* і **Як ось** *і батько на поріг*.
2. **Окремо** пишемо:
1) прислівникові сполуки, що складаються з прийменника та іменника, у яких іменник звичайно зберігає своє конкретне лексичне значення й граматичну форму, особливо коли між прийменником і поєднаним із ним іменником можливе означення, виражене прикметником, займенником, числівником: *без ві́дома, без жа́лю́, без кінця́, без кінця́-кра́ю, без кра́ю, без ла́ду́, без лі́ку, без мети́, без на́міру, без пуття́, без слі́ду, без смаку́, без су́мніву, без уга́ву, без упи́ну, без че́рги, в (у) за́тишку, в (у) нагоро́ду, в (у) но́гу, в о́бмін, в обрі́з, в (у) по́зику, в (у) ці́лості, до бі́са, до вподо́би, до гу́рту, до ді́ла, до заги́ну, до запита́ння, до кра́ю, до кри́хти, до ладу́, до ли́ха, до лиця́, до мі́ри, до ноги́, до обі́ду, до оста́нку, до па́ри, до пня́, до поба́чення, до пори́, до пуття́, до ре́чі, до ре́шти, до смаку́, до сме́рті, до снаги́, до сього́дні, за годи́ни, за дня́, за кордо́н, за кордо́ном, за раху́нок, за сві́тла, з бо́лю, з-за кордо́ну, з кра́ю в край, з переля́ку, з ра́дості, з розго́ну, на бігу́, на бі́с, на вагу́, на ве́сну* (але *навесні́*), *на ви́бір, на видноті́, на ві́дча́й, на відмі́нно, на віку́, на га́му́з, на го́лову, на ди́во, на дозві́ллі, на жа́ль, на зло́, на зразо́к, на льоту́, на ми́ть, на ніщо́, на о́ко, на пору́ки, на проща́ння, на ра́дість, на ра́дощах, на ру́ку, на самоті́, на світа́нку, на скаку́, на сла́ву, на сло́во, на смі́х, на со́вість, на со́ром, на ходу́, на шко́ду, на ща́стя, над си́лу, не з руки́, ні на грі́ш, під бо́ком, під го́ру, під си́лу, по зако́ну, по змо́зі, по зна́ку́, по пра́вді, по си́лі, по со́вісті, по сусі́дству, по су́ті, по че́рзі, по щи́рості, уві сні́, у по́міч, у стокра́т, че́рез си́лу, як тре́ба*;
2) словосполуки, що мають значення прислівників і складаються з двох іменників (зрідка — займенників, числівників) та одного або двох прийменників: *від ра́нку до ве́чора, день у де́нь, з бо́ку на бі́к, з дня на оди́н в оди́н, раз у ра́з, рік у рі́к, сам на сáм, час від чáсу*;
3) словосполуки, що виконують у реченні функцію прислівника і утворені з узгоджуваного прикметника (числівника, займенника) та іменника: *дру́гого дня, те́мної но́чі, тим ра́зом, тим чáсом*;
4) прислівники, утворені сполученням прийменника **по** зі збірним числівником: *по дво́є, по тро́є, по че́тверо*.
3. **З д е ф і с о м** пишемо:
1) прислівники, утворені від прикметників і займенників за допомогою прийменника-префікса **по** та суфіксів **-ому** або **-(к)и**, зрідка **— -(ч)и, -(ж)и**: *по-ба́тьківському, по-бойово́му, по-бра́тньому, по-господа́рському, по-і́ншому, по-коза́цькому, по-на́шому, по-сво́єму, по-сусі́дському, по-украї́нському, по-христия́нському; по-ба́тьківськи, по-брате́рськи, по-господа́рськи, по-лю́дськи, по-сусі́дськи, по-украї́нськи; по-за́ячи, по-ведме́жи*; також *по-лати́ні*.
>**Примітка 1.** У прислівниках такого зразка, утворених від складних прикметників, що їх пишемо з дефісом, дефіс ставимо тільки після **по-**: *по-соціалдемократи́чному, по-генералгубернáторському*.
**Примітка 2.** Прийменник **по** пишемо окремо від форми місцевого відмінка іменника *батько: по бáтькові*;
2) прислівники, утворені за допомогою прийменника-префікса **по** від порядкових числівників: *по-пе́рше, по-дру́ге, по-тре́тє* і т. д.;
3) неозначені прислівники, що мають у своєму складі словотворчі частки **будь-, -будь, -небудь, казна-, -то, хтозна-**: *будь-де́, будь-коли́, будь-куди́; коли́-будь, куди́-будь; де-не́будь, коли́-не́будь, куди́-не́будь, як-не́будь; ка́зна-де, ка́зна-коли́; аби́-то, де́сь-то, та́к-то; хто́зна-де, хто́зна-як*;
4) складні прислівники, утворені з двох прислівників: *вряди́-годи́, десь-і́нде, десь-і́нколи, сяк-та́к* та ін.;
5) складні прислівники, утворені повторенням слова або основи без службових слів чи зі службовими словами між ними: д*але́ко-дале́ко, ле́две-ле́две, ось-о́сь, тúхо-тúхо; будь-що-бу́дь, віч-на́-віч, всього́-на́-всього, де-не-де́, коли́-не-коли́, пліч-о́-пліч, хоч-не-хо́ч, як-не-я́к*;
6) прислівники термінологічного характеру за традицією: *де-фáкто, де-ю́ре*.
   § 42. Прийменники
1. **Разом** пишемо:
1) складні прийменники, утворені сполученням одного або двох (іноді — трьох) прийменників зі словом будь-якої частини мови: *вна́слідок (уна́слідок), вподо́вж (уподо́вж), впродóвж (упродóвж), за́мість, навздогíн, навко́ло, навперéйми, назýстріч, напередо́дні, наприкінці́, повздóвж*;
2) складні прийменники, утворені з двох і більше простих прийменників: *за́для, зара́ди, окрі́м, по́за, помі́ж, по́над, попере́д, по́при, посе́ре́д, про́між*.
2. **З дефісом** пишемо складні прийменники, початковим компонентом яких є прості прийменники **з, із**: *з-за (і́з-за), з-над, з-пе́ред, з-під (із-пі́д), з-по́за, з-по́між, з-по́над, з-по́під, з-по́серед, з-про́між*.
3. Окремо пишемо складені прийменники *у (в) ра́зі, під кіне́ць, під ча́с*.

§ 43. Сполучники
1. **Разом** пишемо складні сполучники, утворені внаслідок поєднання повнозначних чи службових слів із частками або прийменниками: *ані́ж, зате́, мо́вби, на́чеб, на́чебто, немо́в, немо́вби, немо́вбито, нена́че, нена́чебто, ні́би, ні́бито, ніж, о́тже, ото́ж, причо́му, проте́, се́бто, то́бто, це́бто, щоб, якби́, якщо́*; також слова: *або́що, то́що*.
>**Примітка.** Складні сполучники *зате́, проте́, щоб, якби́, якщо́* треба відрізняти від спільнозвучних займенників (*те, що*) та прислівника (*як*), що їх пишуть із простими прийменниками **за, про** та часткою **би (б)** окремо. Сполучники **зате, проте** можна замінити одним із протиставних сполучників (**а, але, однак**), тоді як прийменники **за, про** та вказівний займенник **те** — не можна, пор.: *Хоч не застав Івана вдома*, **зате** *пройшовся* і **За те** *оповідання його похвалили.*
Сполучник **щоб** відрізняється від займенника **що** із часткою **б** тим, що на займенник **що** виразно падає логічний наголос. Пор.: *Він сказав*, **щоб** *усі прийшли* і **Що б** *ви сказали, коли б я не приїхав*?
Сполучники **якби, якщо** відрізняються від спільнозвучного з ними прислівника **як** із часткою **би** та займенником **що** тим, що вони поєднують частини в складному реченні, а на прислівник **як** завжди падає логічний наголос. Пор.: **Якби** *тут був мій товариш, я був би щасливий* і **Як би** *краще виконати це завдання!* **Якщо** *хочеш, допоможу тобі* і **Як що** *трапиться, нарікай на себе*.
2. **Окремо** пишемо:
1) сполучники із частками **би (б), же (ж)**: *коли́ б, коли́ б то, хо́ч би, хоча́ б, або́ ж, адже́ ж, але́ ж, бо ж, о́тже ж*;
2) складені сполучники: *дарма́ що, для то́го щоб, зати́м що, з то́го ча́су як, зважáючи на те що, з óгляду на те що, незважа́ючи (невважа́ючи) на те що, пóпри те що, до тóго як, пі́сля то́го як, та й, так що, тимча́сом як, тодí як, тому́ що, че́рез те що* й под.
3. **З дефісом** пишемо сполучники **отóж-то, ти́м-то, тíльки-но, томý-то**.

§ 44. Частки
Частки пишемо окремо, а ті, що стали частиною іншого слова, разом та з дефісом.
1. **Окремо** пишемо:
1) частку **не** з дієсловами: *не ї́сти, не пúти; не мо́же не ба́чити*;
2) частку **не** з дієприкметниками, що виконують функцію присудка, з дієслівними формами на **-но, -то** в ролі головного члена односкладного речення та з дієприслівниками: *Праця не закінчена; Праці не закінчено; Підлога не вимита; Підлогу не вимито; Дивитися, не підходячи близько; Робити не поспішаючи*;
3) частку **не** з дієприкметниками, якщо вони мають свої пояснювальні слова: *Перед будинком чорніла площа, не засаджена квітами; Я відклав ще не дописаний лист*;
4) частку **не** зі словом, з яким вона не становить єдиного поняття, а є лише запереченням: *Не доля вирішує — людина творить свою долю; То не глибока річка клекоче, то шумить зелений ліс; Йому бракує не вміння виконати цю роботу, а бажання*;
5) частку **не** з прикметниками у функції присудка, якщо вона заперечує ознаку, виражену ними: *Ця річка не широка* (заперечення), але: *Ця неширока річка впадає в Дніпро* (єдине поняття).
>**Примітка.** Якщо між **не** і відповідним прикметниковим присудком за змістом речення можливе **є (був, була́** тощо), частку **не** потрібно писати окремо; якщо зв’язка на цьому місці порушує зміст, частку **не** треба писати разом: *Цей будинок не старий* (не є старий); але: *Цей будинок* (є) *нестарий* (тобто відносно недавно збудований);
6) частку **не** з прикметником, що має пояснювальний займенник або прислівник із часткою **ні**, а також із прикметником, перед яким стоять слова *зо́всім, аж нія́к: Ні до чого не здатна людина; Нітрохи не цікава лекція; Зовсім не великі обов’язки; Аж ніяк не приємні спогади;*
7) частку **не** з підсилювальними прислівниками та незмінюваними присудковими словами, а також зі словами, що їх пишемо з дефісом: *не ду́же, не зо́всім, не цілко́м, не від то́го, не до́сить, не мо́жна, не тре́ба; розмовля́ють не по-на́шому*;
8) частку **ні**, переважно повторювану, уживану для заперечення наявності предмета чи ознаки, зокрема в деяких стійких словосполученнях без дієслова (присудка): *ні живи́й ні ме́ртвий, ні кро́ку да́лі, ні на ма́кове зе́рно́, ні па́ва ні ґа́ва, ні ри́ба ні м’я́со, ні се́ ні те́, ні сюди́ ні туди́, ні та́к ні ся́к*;
9) частку **ні** з формами непрямих відмінків займенників, якщо між ними є прийменник: *ні в ко́го, ні в я́кому, ні до ко́го, ні з ки́м, ні до чо́го, ні за́ що* і *ні за що́* (з різними значеннями), *ні на́ що* і *ні на що́* (з різними значеннями), *ні на я́кому*;
10) частку **що**, яка входить до складених сполучників, прислівників та інших часток: *дарма́ що, затúм що, ті́льки що, пóки що, хіба́ що, що́ ж до*;
11) частку **то** в експресивних сполученнях *що то за, що то, чи то*, які виконують функцію підсилювальних часток;
12) частку **би (б)**, за допомогою якої утворено форму умовного способу дієслова: *зайшо́в би, пішла́ б, ходúло б, співáли б*;
13) частку **же (ж)**, що виконує видільну роль у реченні: *Він же видатний письменник; Ходи ж зі мною*;
14) частку **то**, що має у складі речення значення вказівності або визначальності: *Нащо то одній людині стільки грошей?*
2. **Разом** пишемо:
1) словотворчі частки **аби-, ані-, де-, чи-, що-, як-** у складі слів, належних до будь-якої частини мови: *аби́що, аби́як; аніскі́льки, анітро́хи, анія́к; деда́лі, де́коли, де́котрий, де́що; чимале́нький, чима́ло; щове́чора, щогоди́ни, щоде́нник, щодня́, щодоби́, щоду́ху, щонайкра́щий, щопра́вда, щора́зу, щоси́ли; якнайшви́дше, якомо́га* та ін.;
2) частки **би (б), то, що** в складі сполучників **немóвби, нíби, щоб, якби́; немо́вбито, ні́бито; або́що, якщо́** (див. ще § 43) і частку **же (ж)** у складі стверджувальних часток **авжéж, ая́кже, атóж**;
3) **-ся (-сь)** (з походження — відзайменникова частка) у зворотних дієсловах: *вмúвся (вмивсь), одягну́вся (одягну́всь), наї́вся (наї́всь)*;
4) **-сь** (з походження — відзайменникова частка) у складі займенників і прислівників: *котри́йсь, котра́сь, котре́сь, хтось, щось, яки́йсь, яка́сь, якéсь; десь, звíдкись, колúсь, куди́сь, я́кось*;
5) частку **не**, коли вона вжита на початку слова будь-якої частини мови як префікс, тобто якщо слово без цієї частки не вживане: *неві́льник, него́да, неду́га, не́жить, немовля́, нена́висть, не́ук; незліче́нний, невпи́нний, невсипу́щий, нега́йний, нена́висний, ненаста́нний, непохи́тний, нестя́мний; нево́лити, незчу́тися, нена́видіти, нестя́митися, нéхтувати, нездужати* (хворіти), *непоко́їтися* (хвилюватися), *несла́вити* (ганьбити); *невдо́взі, неви́нно, невпи́нно, незаба́ром, непору́шно, непохúтно, несамови́то*. Лише деякі з названих дієслів залежно від їхнього значення із часткою **не** пишемо окремо: *не зду́жати* (не змогти), *не сла́вити* (не прославляти);
6) частку **не** в складі префікса **недо-**, що вказує на неповний вияв дії, стану або якості: *недобача́ти, недоїда́ти, недолю́блювати, недочува́ти; недови́конаний, недоде́ржаний, недозрі́лий, недока́заний, недооці́нений, недопи́саний, недоро́слий, недочу́тий; недо́биток, недо́їдок, недокрі́в’я, недо́літок, недорі́д, недося́жність, недоторка́нність, недо́ук*. Якщо частку **не** вжито для заперечення дії, вираженої дієсловом із префіксом **до**, то її пишемо з таким дієсловом окремо, пор.: *Він недочува́є* і *Він не дочýв моїх слів*;
7) частку **не** з іменниками, прикметниками, займенниками та прислівниками, якщо вони разом означають єдине поняття: *невмі́ння, нево́ля, неврожа́й, недо́ля, непра́вда, несподі́ванка; небалаку́чий, невда́лий, невесе́лий, невче́ний, недо́брий, незбагне́нний, немали́й, неписьме́нний, несміли́вий; неаби́хто, неаби́який; невдога́д, невже́, невпа́м’ятку, невтямки́, нега́дано, недале́ко, недарма́, неду́рно, не́хотя*, а також із прийменниками (*незважа́ючи на.., невважа́ючи на...*) та сполучниками (*немо́в, ненáче, ненáчебто*);
8) частку **не** з дієприкметником, якщо він є означенням до іменника і не має своїх пояснювальних слів: *незакі́нчена пра́ця, нез’ясо́вані пита́ння, непрочúтаний текст, неспросто́вані факти, незабýті імена*;
9) частку **ні** із займенниками та прислівниками: *ніхто́ (ніко́го), нічи́й (нічиї́м), ніщо́ (нічо́го), нія́кий (нія́кому); ні́де* і *ніде́, ніза́що, нізві́дки, нізвідкіля́, ні́коли* і *ніко́ли, нíкуди* і *нікýди, ніна́що*, *ніскі́льки, нітро́хи, ні́як* і *нія́к*.
3. **З дефісом** пишемо:
1) словотворчі частки **-бо, -но, -от, -то, -таки**, коли вони виділяють значення окремого слова: *іди́-бо; дава́й-но; ті́льки-но; так-о́т, як-о́т; отаки́й-то, сті́льки-то, ти́м-то, я́кось-то; важки́й-таки́, усе́-таки́, діста́в-таки́, так-таки́*.
>**Примітка 1.** Якщо між цими частками та словом, до якого їх приєднують, стоїть інша частка, усі троє слів пишемо окремо: *іди́ ж бо; ті́льки ж но* (повідомили); *скі́льки ж то* (написано); *чи́м би то* (втішити); *усе́ ж таки* (домовилися).
**Примітка 2.** Частку **таки** пишемо окремо від тих слів, яких вона стосується, якщо вона стоїть перед ними: *Він таки забіг до друга*.
2) словотворчі частки **будь-, -будь, -небудь, казна-, хтозна-, бозна-** із займенниками і прислівниками: *будь-хтó, будь-яки́й, будь-де, будь-коли́; коли́-будь; що-будь; хто-нéбудь, чий-нéбудь, кудú-нéбудь; кáзна-комý, кáзна-де, хтóзна-якúй, хтóзна-колú, бóзна-чий, бóзна-як*;
3) частку **не** з власними назвами: *не-Єврóпа*, але із загальними назвами — разом: *нелюдúна, неістóта, неосо́ба*.

УЖИВАННЯ ВЕЛИКОЇ БУКВИ (ЛІТЕРИ)
§ 45. Велика буква на початку речення
З великої букви пишемо:
1. Перше слово, яким починається текст.
2. Перше слово в реченні:
1) після крапки;
2) після крапок, знака оклику й знака питання, коли ними закінчується попереднє речення.
3. Переважно перше слово у віршованих строфах незалежно від наявності розділового знака в кінці попереднього рядка.
>**Примітка 1.** Після крапок, які не закінчують речення, а стоять у середині його для позначення переривчастості мови, перше слово пишемо з малої букви:
*— Дивіться... он там... встає... він ще живий... Семен... Семен...* (М. Коцюбинський);
*Тихо в хаті стало;*
*Тільки наймичка шептала:*
*«Мати... мати... мати...»* (Т. Шевченко).
**Примітка 2.** Коли знак оклику чи знак питання, а також крапки стоять у кінці прямої мови, то наступне речення (слова автора) пишемо з малої букви:
*— Так тому й буть! — усі гукнули* (Л. Глібов);
*— Що з тобою? — допитувалась Маланка* (М. Коцюбинський);
*Я не Ганна, не наймичка,*
*Я... — та й оніміла* (Т. Шевченко).
**Примітка 3.** Зрідка після знака питання (знака оклику), що стоїть у середині речення для надання питальної (окличної) інтонації, пишемо малу букву:
*Раптом він чує над собою: Остапе! Остапе! це ти? живий?*
(М. Коцюбинський);
*Сонце! сонце! — на гори й долини, —*
*Сонце! сонце! — на води й поля.*
*Хай живе в вільній праці людини*
*України земля!* (П. Тичина).

§ 46. Велика буква у звертаннях і в ремарках
З великої букви пишемо:
1. Перше слово після знака оклику, яким відокремлюється звертання: *Вітре буйний, вітре буйний! Ти з морем говориш* (Т. Шевченко).
2. Перше слово після знака оклику, що стоїть після вигуку або окличного слова, ужитих на початку речення: *— Агов! Де ти?* (В. Нестайко).
>**Примітка.** Якщо вигук стоїть у середині речення, то наступне слово пишемо з малої букви: *Ждемо день і другий — гай-гай! — немає Тетяни* (С. Васильченко).
3. Ремарки-фрази (подані в дужках), що вказують на ставлення слухачів до слів (промови) якоїсь особи:
   *— Ну, ось ви бачили в цій, по-моєму, талановитій, блискучій доповіді, що він справді дійшов висновків — глибоких, оригінальних, талановитих і, безперечно, високоцінних для нас. (У залі гучні, захоплені оплески.)*
   (М. Івченко).
   З великої букви пишемо й інші ремарки та посилання, узяті в дужки, що стоять після закінченого речення: [Павлина:] *Прощайте! (Вийшла)* (І. Карпенко-Карий).

§ 47. Велика та мала букви в рубриках
1. З великої букви пишемо перше слово рубрик тексту, якщо кожна рубрика закінчується крапкою:
   *Стаття 1. Поняття громадського об'єднання*
1. *Громадське об'єднання — це добровільне об'єднання фізичних осіб і/або юридичних осіб приватного права для здійснення та захисту прав і свобод, задоволення суспільних, зокрема економічних, соціальних, культурних, екологічних інтересів.*
2. *Громадське об'єднання за організаційно-правовою формою утворюється як громадська організація або громадська спілка* (з документів).
2. З малої букви пишемо перше слово рубрик, якщо вони відокремлені одна від одної крапкою з комою або комою:
   *Основні засоби — це ресурс підприємства, і завдання менеджерів досягти найбільшої ефективності його використання. На шляху вирішення цієї проблеми вони мають здійснити такі заходи:*
   *— оцінити ефективність використання основних засобів у звітному періоді;*
   *— провести порівняльний аналіз показників ефективності звітного періоду з попередніми показниками;*
   *— виявити проблемні питання, резерви підвищення використання основних засобів на підприємстві* (з навчальної літератури).
3. З малої букви пишемо перше слово після рубрик, ужитих після цифри або букви з круглою дужкою (див. § 168, п. 1):
   *Тактичними завданнями державної політики розвитку фінансового ринку України є:*
1) *розробка єдиних функцій управління для багатьох державних органів, що регулюють фінансовий ринок;*
2) *створення жорсткої регулятивної інфраструктури ринку та її правової бази як способу обмеження ризиків інвесторів;*
3) *закріплення в правовій базі фінансового ринку заходів щодо відповідальності за невиконання встановлених правил* (наукова література).

§ 48. Велика буква після двокрапки, на початку прямої мови, цитати тощо
1. З великої букви пишемо перше слово після двокрапки:
   а) коли це початок прямої мови:
   *Горлиця питає: «Чи, може, хто гніздечко зруйнував?»* (Л. Глібов); *Пішла. А серце моє кричало: «Вернись, вернись, я все прощу!»* (Д. Павличко);
   б) коли цитату подано після слів автора як пряму мову, що пов’язана зі словами автора без сполучника й наведена на початку речення:
   *— Прочитаю вам слова видатного польського письменника Жеромського: «Добути з голої землі щось, таке таємниче, таке чудесне своєю будовою, своїм життям і смертю, як колос пшениці, хіба це не означає бути співтворцем дива?»* (М. Стельмах).
>**Примітка.** Коли ж цитата входить до складу речення як його частина або наводиться з середини речення, то вона переважно починається з малої букви: *Як писала автор цих рядків ще двадцятилітнім дівчиськом, «за століттям засунуться ковані брами і брязнуть у воду ключі»* (О. Забужко).
2. З великої букви пишемо початкове слово постанови, протоколу, ухвали тощо після вступної (загальної) частини:
   *Кабінет Міністрів України постановляє:*
   *Внести до пункту 1 постанови Кабінету Міністрів України від 23 квітня 2014 р. № 117 «Про здійснення попередньої оплати товарів, робіт і послуг, що закуповуються за бюджетні кошти» зміни, що додаються* (з документів).

§ 49. Власні імена людей, міфологічних осіб, клички тварин
1. З великої букви пишемо власні імена людей, по батькові, прізвища, псевдоніми, прізвиська: *Іва́н Петро́вич Котляре́вський, Володи́мир Іва́нович Верна́дський, Ле́ся Украї́нка (Лари́са Петрі́вна Ко́сач), Марко́ Вовчо́к (Марі́я Олекса́ндрівна Вілі́нська), Дніпро́ва Ча́йка (Людми́ла Василе́вська-Бере́зіна), Ю́рій Клен (О́свальд Бу́ргардт), Не́стор Літопи́сець, Клі́рик Остро́зький,* також: *Кобза́р* (про Тараса Шевченка), *Каменя́р* (про Івана Франка) та ін.
   У складних прізвищах, псевдонімах та іменах, що пишуться з дефісом, кожна частина яких починається великою буквою: *Кві́тка-Основ’я́ненко, Нечу́й-Леви́цький, Жан-Жа́к, Зино́вій-Богда́н*.
2. Службові слова (артиклі, прийменники та ін.) у складі прізвищ та імен іншомовного походження пишемо з малої букви: *Абд ель Кері́м, Брето́н де лос Ерре́рос, Варнго́ген фон Е́нзе, Жа́нна д’Арк, Леона́рдо да Ві́́нчі, Лю́двіг ван Бетхо́вен, Нур ад Дін*.
   Про написання службових слів, ужитих перед прізвищем, див. § 146, п. 1 4).
>**Примітка.** У деяких власних назвах службові слова традиційно пишемо з великої букви відповідно до написання в мові оригіналу: *Ван Гог, Д’Аламбе́р, Ель Гре́ко*.
3. Китайські та корейські прізвища та імена, які завжди стоять після них, пишемо з великої букви: *Сі Цзіньпі́н, Ван Мен, Лі Чжаода́о, Пак Вансо́, Чхве Чхвіво́н, Пан Гіму́н*.
4. У в’єтнамських, м’янмських, індонезійських, тайських і японських прізвищах та іменах усі складники пишемо з великої букви: *То Хоа́й, Нгуе́н Зу, Він М’їн, Джо́ко Відо́до, Ака́т Дамкѐнг, Сі́ндзо А́бе*.
>**Примітка.** Про правопис східних власних назв (турецьких, єгипетських, азербайджанських та інших тюркського чи арабського походження зі складовими частинами **бей, заде, огли, паша**) див. § 146, п. 3 4).
5. Імена та прізвища людей, які стали загальними назвами, пишемо з малої букви: *донжуа́н, ловела́с, ме́нтор, мецена́т, робінзо́н, бра́унінг* (пістолет), *галіфе́* (штани), *ди́зель* (двигун), *макінто́ш* (плащ), *макси́м* (кулемет), *рентге́н* (апарат). Так само пишемо загальні назви, утворені від власних імен (прізвищ): *франкозна́вець, шевченкіа́на, бонапарти́зм*.
   Прізвища людей, уживані в загальному значенні, які не втратили свого індивідуального значення (не стали загальними назвами), пишемо з великої букви: *«Ці хлопці в команді — нові Блохіни і Шевченки»* (з газети).
   Якщо ж прізвища (імена) вживаються зневажливо, їх пишемо з малої букви: *азе́фи, кві́слінги.*
6. Назви народів, племен, а також людей за національною ознакою або за місцем проживання пишемо з малої букви: *ара́би, африка́нці, латиноамерика́нці; ацте́ки, іроке́зи, поля́ни; украї́́нка, білору́ска, лати́ш, француз, запорі́жці, кия́ни, львів’я́ни*.
7. З великої букви пишемо власні назви, які стосуються:
1) релігії: *Ісус Христо́с, Магоме́т, Бу́дда, Бр́а́хма*.
>**Примітка.** Про інші назви, пов’язані з релігією, див.§ 53.
2) міфологічних істот і божеств: *Анте́й, Аполло́н, Афі́на, Ахілле́с, Вене́ра, Мо́ло́х*.
>**Примітка 1.** Родові назви, які стосуються релігії та міфології, пишемо з малої букви: *а́нгел, арха́нгел, де́мон, лісови́к, му́за, ні́мфа, руса́лка, тита́н, фавн, фе́я*.
**Примітка 2.** Власні міфологічні назви, що перетворилися на загальні або вживаються в переносному значенні, пишемо з малої букви: *молох війни; На спортивну арену вийшли сучасні геркулеси*;
3) дійових осіб у байках, казках, драматичних творах тощо: *Во́рон, За́єць, Лиси́ця, Осе́л, Щу́ка; Лісови́к, Ма́вка, Переле́сник; Дід Моро́з, Котигоро́шко, Черво́на Ша́почка; Будя́к, Троя́нда, Хліб*.
>**Примітка.** Якщо назви персонажів із казок, творів для дітей і т. ін. вживаються як загальні, їх пишемоя з малої букви: *ба́ба-яга́, дід-моро́з, іва́н-покива́н*.
8. З великої букви пишемо клички свійських тварин, а також приручених або дресированих звірів і птахів: *Сірко́* (собака); *Сніжи́нка* (кішка); *Гнідко́, Стріла́* (коні); *Круторо́гий*, *Си́вий* (воли); *Зі́рка, Ли́ска* (корови); *Ра́ві, Ша́ші* (слони); *Кра́сень, Фарао́н* (папуги) та ін.
>**Примітка.** Власні назви, які вживаються як назви видів тварин, пишемо з малої букви: *У дворі гралися мурчики*.
9. З великої букви пишемо:
1) прикметники, утворені від власних назв за допомогою суфіксів **-ів-(-ø), -ов-(-а), -ов-(-е), -ев-(-е), -їв-(-ø), -єв-(-а), -єв-(-е), -ин-(-ø), -ин-(а), -ин-(е), -їн-(-ø), -їн-(а), -їн-(е)**, якщо вони означають належність чогось певній особі: *Андрі́єві книжки́, Грінче́нків словни́к, Марі́їн лист, Тичи́нине сло́во, Шевче́нкові пое́зії, Мали́шкова мета́фора, Рафае́лева «Мадонна», Зе́всова колісни́ця*.
2) прикметники, які входять до складених власних назв людей як імена-характеристики: *Володи́мир Вели́кий, Дани́ло Га́лицький, Яросла́в Му́дрий, Карл Сміли́вий, Костянти́н Багряноро́дний, Рі́чард Лéвове Се́рце, Все́волод Вели́ке Гні́здо, Костя́нтин Остро́зький*.
3) прикметники, утворені від іменників — власних назв, якщо вони утворюють словосполучення із значенням «імені когось», «пам’яті когось»: *Но́белівська пре́мія, Франкі́вська кімна́та, Шевче́нківська пре́мія, Потебня́нські чита́ння*.
>**Примітка.** З малої букви пишемо присвійні прикметники, утворені від власних особових назв:
>1) за допомогою суфіксів **—івськ- (-ївськ-), -инськ- (-їнськ-)**: *бальза́ківські тради́ції, франкі́вські соне́ти, шевче́нківський стиль, довже́нківські фільми, ґалаґа́нівська садиба*;
>2) якщо вони входять до складу стійких фразеологічних сполучень або наукових термінів: *а́вгієві ста́йні, ахілле́сова п’ята́, го́рдіїв ву́зол, дамо́клів меч, прокру́стове ло́же, ю́дині срібняки́; архіме́дова спіра́ль, базе́дова хворо́ба, бертоле́това сіль, ві́ттова хворо́ба, га́йморова порожни́на, піфаго́рова теоре́ма*.

§ 50. Географічні та адміністративно-територіальні назви
1. З великої букви пишемо географічні власні назви (незалежно від кількості їхніх складників), крім службових слів і родових назв (*зато́ка, мис, мо́ре, о́стрів, пік, хребе́т* тощо): *А́зія, Антаркти́да, Нова́ Зела́ндія, Балка́нський піво́стрів, Володи́мир-Воли́нський, Кавка́зький хребе́т, пік Шевче́нка, гора́ Гове́рла, Азо́вське мо́ре, прото́ка Лаперу́за, Пана́мський переши́йок, Пе́рська зато́ка, о́зеро Сві́тязь, Півні́чний по́люс, Малоазіа́тське нагі́р’я, Євразі́йський степ*.
>**Примітка.** Коли означуване слово, що входить до географічної назви, не є родовим найменуванням, то його пишемо з великої букви: *Бі́ла Це́рква* (місто), *Білове́зька Пу́ща* (заповідник), *Було́нський Ліс* (парк), *Золоти́й Ріг* (затока), *Єлисе́йські Поля́* (вулиця в Парижі), *Вогняна́ Земля́* (архіпелаг).
2. Так само з великої букви пишемо складники географічних назв, що називають титули, посади, фах тощо: *мис Капіта́на Дже́ральда, острови́ Короле́ви Шарло́тти, ву́лиця Акаде́міка Заболо́тного*. З великої букви пишемо також назви зі словом *святий: острови́ Свято́ї Трі́йці, зато́ка Свято́го Лавре́нтія*.
>**Примітка.** Службові слова (артиклі, прийменники та ін.) у складі географічних назв пишемо з малої букви й відокремлюємо дефісом: *Було́нь-сюр-Мер, Порт-о-Пре́нс, Рі́о-де-Жане́йро, Фонте́н-сюр-Рон, Фра́нкфурт-на-Ма́йні, Па-де-Кале́*.
3. Службові слова, що стоять на початку іншомовних географічних назв, пишемо з великої букви і відокремлюємо дефісом: *Де-Брейне́, Ла-Ма́нш* (протоки), *Ле-Крезо́, Лос-А́нджелес* (міста), *Лос-Фра́йлес* (острови).
4. З великої букви пишемо також початкові частини *Сан-, Сен-, Сент-, Санкт-, Санта-* (що означають «святий»): *Сан-Франци́ско, Сен-Ло́, Сент-Джо́нс, Санкт-Петербу́́рг, Са́нта-Ба́рбара* (міста).
>**Примітка.** В іншомовних складних географічних назвах, у яких використовується дефіс, з великої букви пишемо й родові позначення: *Ісси́к-Куль* (куль — озеро), *Мую́н-Кум* (кум — пісок), *Рі́о-Не́гро* (ріо — річка), *Ха́ра-Нур* (нур — озеро), але: *Алата́у, Амудар’я́, Дихта́у, Сирдар’я́*.
5. Якщо ж складник такої назви увійшов в українську мову як загальна родова назва, то її пишемо з малої букви: *Вара́нгер-фіо́рд, Бе́рклі-сквер*. Так само з малої букви пишемо й родові позначення в іншомовних назвах вулиць, майданів, бульварів: *Я́коб-Ка́йзер-плац* (плац — площа), *У́нтер-ден-Лі́нден-штра́́се* (штрасе — вулиця), *Мічига́н-авеню́* (авеню — вулиця).
>**Примітка.** Географічні назви, ужиті в переносному значенні, зберігають написання з великої букви: *Верса́ль* (у значенні «Версальський мир»), *Ка́нни* (у значенні «оточення та розгром»), *Мю́нхен* (у значенні «Мюнхенська угода 1938 р.»), *Парна́с* (у значенні «світ поезії»), *Седа́н* (у значенні «воєнний розгром»).
6. Назви держав пишемо з великої букви. Якщо назва держави чи автономної республіки складається з кількох слів, то всі слова пишемо з великої букви: *Украї́на, Автоно́мна Респу́бліка Крим, Руму́нія, Уго́рщина, Ара́бська Респу́бліка Єги́пет, Королі́вство Бахре́йн, Кита́йська Наро́дна Респу́бліка, Респу́бліка Коре́я, Князі́вство Мона́ко, Респу́бліка Болга́рія, Соціалісти́чна Респу́бліка В’єтна́м, Сполу́чені Шта́ти Аме́рики, Францу́зька Респу́бліка*.
>**Примітка.** У неофіційних і образних назвах держав, територій, областей, місцевостей, міст, рік тощо з великої букви пишемо перше (або єдине) слово, а також власні назви: *Піднебе́сна імпе́рія* або *Піднебе́сна* (імператорський Китай), *Тума́нний*
*Альбіо́н* (А́нглія), *Золотове́рхий* (Київ), *Ві́чне мі́сто* (Рим), *Славу́тич* (Дніпро), *Закавка́ззя, Букови́на, Ві́нниччина, Наддніпря́нщина, Поку́ття, Полі́сся, Приазо́в’я, Слобожа́нщина*.
7. У назвах груп або союзів держав усі слова, крім родових назв, пишемо з великої букви: *Анта́нта, Балка́нські краї́ни, Скандина́вські краї́ни, Трої́стий сою́з*.
8. У назвах адміністративно-територіальних одиниць (автономних областей та округів, а також країв, областей, районів, сільрад тощо) з великої букви пишемо перше слово (або частини складного слова): *Гі́рсько-Бадахша́нська автоно́мна о́бласть, Баянго́л-Монго́льський автоно́мний о́круг, Ко́шицький край, Воли́нська о́бласть, Рожи́щенський райо́н, Новомли́нівська сільра́да*.
   Це правило поширюється й на старі назви країн та одиниці старого адміністративно-територіального поділу: *Бі́рма, Пе́рсія, Бе́регівський о́круг, Ві́тебське воєво́дство, Ло́хвицький пові́т, Черка́ське старо́ство*.
9. У назвах адміністративно-територіальних одиниць зарубіжних держав з великої букви пишемо всі слова, крім тих, що позначають родові поняття: *департа́мент Аверо́н* (Франція), *штат Теха́с* (США), *о́бласть П’ємо́нт* (Італія), *префекту́ра Тоя́ма* (Японія), *земля́ Ни́жня Саксо́нія* (Німеччина).
10. Назви сторін світу: *за́хід, пі́вдень, пі́вніч, схід, норд-о́ст, півде́нний за́хід* — звичайно пишемо з малої букви. Якщо ці назви вживаються на означення країн, народів, регіонів, тоді їх пишемо з великої букви: *краї́ни За́ходу, Дале́кий Схід, За́хідна Украї́на, наро́ди Пі́вночі, Півде́нне Полі́сся, Півні́чна Букови́на*.
11. Назви вулиць (бульварів, провулків, проспектів), майданів (площ), парків, шляхів (залізничних, морських і т. ін.), каналів, течій (морських) і т. ін. пишемо з великої букви, а їхні родові найменування — з малої: *Андрі́ївський узві́з, бульва́р Тара́са Шевче́нка, ву́лиця 295-ї Херсо́нської Диві́зії, Льві́вська пло́ща, майда́н Незале́жності, Музе́йний прову̀лок, Жито́мирська автостра́да, Стри́йський парк, Півні́чний морськи́й шлях, Придніпро́вська залізни́ця, течія́ Куросі́о*.
>**Примітка.** Якщо найменування підрозділів залізниць складаються з двох слів, їх пишемо з великої букви: *Півде́нно-Кавка́зька залізни́ця*.

Якщо в назвах вулиць, проспектів тощо слова *брід, вал, воро́та, міст, шлях, яр* і т. ін. уже не сприймаються як родові позначення і стали частиною власної назви, то їх пишемо з великої букви: *Бо́ричів Тік, До́брий Шлях, Кози́ний Брід, Яросла́вів Вал*.
12. Утворені від географічних найменувань назви тварин, птахів, страв, напоїв, тканин тощо пишемо з малої букви: *босто́н* (тканина), *йоркши́р* (порода свиней), *маде́ра* (сорт вина), *сая́ни* (напій), *сенберна́р* (порода собак), *симента́лка* (порода корів), *тока́й* (сорт вина) і т. ін.
13. У назвах вокзалів, залізничних станцій, портів, пристаней і т. ін. усі слова, крім родових назв, пишемо з великої букви: *Приміськѝй вокза̀л, ста́нція Усти́нівка, порт О̀львія, при́стань Ржи́щів* (на Дніпрі).
14. Назви аеропортів, станцій метро, зупинок наземного міського транспорту беремо в лапки. З великої букви пишемо перше (або єдине) слово таких назв, а також ті слова, які пишуться з великої букви у складі цих топонімів: аеропорти *«Бори́спіль», «Ки́їв»*; станції метро *«Академмісте́чко», «Університе́т», «Сире́ць», «Пошто́ва пло́ща», «Черво́ний Ху́тір»*; зупинки *«Карава́єві Да́чі», «Ву́лиця Обсервато́рна», «Мотоцикле́тний завод», «Льві́вська пло́ща», «Шко́ла»*.
    § 51. Астрономічні назви
    У назвах небесних тіл, сузір’їв, галактик усі слова, крім родових найменувань (*зоря, сузір’я, планета, галактика* тощо) і порядкових позначень яскравості світил (*альфа, бета, гамма* тощо), пишемо з великої букви: *Марс, Сату́рн, Юпі́тер, зоря́ Альтаї́р, сузі́р’я Вели́кого Пса, гала́ктика Вели́ка Магелла́нова Хма́ра, а́льфа Мало́ї Ведме́диці, бе́та Терезі́в*. Так само пишуться народні назви зоряних скупчень, сузір’їв і галактик: *Кво́чка, Вели́кий Віз, Па́сіка, Чума́цький Шлях* тощо.
>**Примітка.** Слова *земля́, мі́сяць, со́нце* пишуться з великої букви тоді, коли вони вживаються як астрономічні назви: *Навколо Сонця обертається Земля зі своїм супутником Місяцем*. Але: *обробіток землі, схід сонця*.

§ 52. Назви історичних подій, епох, календарних періодів і свят, суспільних заходів
1. У назвах історичних подій, епох, календарних періодів і свят з великої букви пишемо перше (або єдине) слово і власні назви: *Вели́ка францу́зька револю́ція, Колії́вщина, Семирі́чна війна́, Льві́вське збро́йне повста́ння 1848 р., Пари́зька кому́на, Ренеса́нс, епо́ха Відро́дження, Баро́ко, Нови́й рік, День учи́теля, День па́м’яті та прими́рення, Верса́льський ми́рний до́говір, Деклара́ція незале́жності США*.
2. Так само пишемо назви політичних, культурних, спортивних та ін. заходів міжнародного або загальнодержавного значення: *Олімпі́йські і́гри, Бі́ла олімпіа́да, Марш ми́ру, Всесві́тній конгре́с украї́нців, Всеукраї́нська педагогі́чна конфере́нція, Міжнаро́дний рік дити́ни, Ку́бок УЄФА* (футбол). Назви інших регулярних заходів, що не мають офіційного характеру, пишемо з малої букви: *день інформа́ції, саніта́рний день, субо́тник, неді́льник*.
>**Примітка 1**. У назвах свят *День Незале́жності Украї́ни, День Собо́рності Украї́ни, День Конститу́ції Украї́ни* з великої букви пишемо всі слова.
>**Примітка 2.** У назвах історичних подій із другим прикметником, що походить від географічної назви, де використовується дефіс, або походить від двох географічних назв, з великої букви пишемо обидві частини: *Бре́ттон-Ву́дська конфере́нція* (від *Бре́ттон-Вудс*), *Брест-Лито́вський ми́рний до́говір* (від *Брест-Лито́вськ*), *Я́ссько-Кишині́вська опера́ція* (від *Я́сси і Кишині́в*).
>**Примітка 3.** Назви історичних подій, епох, війн, геологічних періодів тощо, які стали загальними, пишемо з малої букви: *гре́ко-пе́рські ві́йни, громадя́нська війна́, хресто́ві похо́ди, доба ́феодалі́зму, анти́чний світ, сере́дні віки́, середньові́ччя, неолі́т, палеолі́т, палеозо́йська ера, трипі́льська культу́ра*.

§ 53. Назви, пов’язані з релігією
1. З великої букви пишемо слова *Бог, Алла́х*, а також імена Бога: *Єго́ва, Савао́ф, Адона́й, Елохі́м*, імена богів і богинь у різних народів: *Деме́тра, Ві́шну, Ге́ба, Бра́хма, Марс, Перу́н, Даждьбо́г*. Так само пишемо імена засновників релігій: *Бу́дда, Зарату́стра, Магоме́т*; апостолів, пророків, святих у християнстві: *Іва́н Хрести́тель, Іва́н Богосло́в, Мико́ла Чудотво́рець, Андрі́й Первозва́ний*.
>**Примітка.** Слово *бог* як найменування богів і богинь політеїстичних релігій пишемо з малої букви: *боги́ Старода́внього Єги́пту, бог Посейдо́н, боги́ня Ге́ра, бог торгі́влі*.
2. З великої букви пишемо слова: *Трі́йця, Свята ́Трі́йця*, найменування осіб Святої Трійці (*Бог Оте́ць, Бог Син, Бог Дух Святи́й*) і слово *Богоро́диця*; інші найменування Бога (*Госпо́дь, Спаси́тель, Всеви́шній, Творе́ць*) і Богородиці (*Цари́ця Небе́сна, Ма́ти Божа, Пречи́ста Ді́ва*); прикметники, утворені від слова *Бог, Господь* (*сла́ва Бо́жа, во́ля Госпо́дня, Бо́жий про́мисел*).
>**Примітка 1.** Слова *апо́стол, святи́й, преподо́бний, му́ченик* та ін. пишемо з малої букви: *апо́стол Матві́й, святи́й Пантелеймо́н, свята́ великому́чениця Варва́ра, преподо́бний Серафи́м Саро́вський, блаже́нна Феодо́ра*. Але *Пресвята́ Богоро́диця, Свята́ Трі́йця, собо́р Свято́го Петра́*.
>**Примітка 2.** У церковних і релігійних текстах з великої букви пишемо займенники, що вживаються замість слів *Бог, Божий: Блажен муж, що боїться Господа, що заповіді Його любить!* (Біблія); *нехай святиться ім’я Твоє* (Біблія).
>**Примітка 3.** В усталених словосполученнях, що використовуються в розмовній мові, де слова *Бог, Господь* та ін. не вживаються як їх найменування, їх пишемо з малої букви: *бог зна що* (невідомо що), *бог зна коли́* (невідомо коли), *госпо́дь з тобо́ю (ва́ми)* (вживається як здивування, заперечення, докір), *бог з ним (з тобо́ю)* (вживається на знак згоди, примирення, прощення та ін.). З малої букви пишемо вигуки *бо́же, го́споди, їй-бо́гу, го́споди бо́же мій, бо́же збав*, крім випадків, коли слова *Боже, Господи* є звертанням до Бога.

3. З великої букви пишемо назви релігійних свят і постів, а також окремих днів, що стосуються цих періодів: *Благові́щення, Вели́кдень, Петра́ й Павла́, Покро́ва, Різдво́, Вели́кий піст, Різдвя́ний піст, Петрі́вка, Пили́півка, Спа́сівка, Страсни́й ти́ждень, Страсна́ п’я́тниця*.
4. З великої букви без лапок пишемо назви культових книг: *Бі́блія, Святе́ Письмо́, Єва́нгеліє, Стари́й Заві́т, Нови́й Заві́т, То́ра, Псалти́р, Кора́н*.
5. З великої букви пишемо перше слово назв церков: *Украї́нська правосла́вна церква, Украї́нська гре́ко-католи́цька це́рква, Українська лютера́нська це́рква, Ри́мсько-католи́цька це́рква, Вірме́нська апо́стольська це́рква*.
6. Великі букви вживаємо в повних офіційних найменуваннях найвищих церковних посадових осіб: *Вселе́нський Патріа́рх, Па́па Ри́мський, Святі́йший Патріа́рх Ки́ївський і всіє́ї Руси-Украї́ни, Католіко́с-Патріа́рх усіє́ї Гру́зії, Верхо́вний Архиєпи́скоп*.
>**Примітка.** Найменування інших церковних звань і посад пишемо з малої букви: *митрополи́т Ві́нницький і Ба́рський, архимандри́т (архімандри́т), архиєпи́скоп (архієпи́скоп), па́стор, мулла́, іма́м, ксьондз*.
7. З великої букви пишемо всі слова, крім родових найменувань, у назвах монастирів, церков, ікон: *Володи́мирський собо́р, Кири́лівська це́рква, Ки́єво-Пече́рська ла́вра, Миха́йлівський Золотове́рхий монасти́р, храм Христа́ Спаси́теля, іко́на Ма́тері Бо́жої Теребовля́нської*.
8. З малої букви пишемо назви церковних служб та їхніх частин: *літургі́я, проскоми́дія, вечі́рня, у́треня, хре́сний хід, поліє́лей, повечі́р’я*.
   § 54. Назви органів влади, установ, організацій, товариств, партій, об’єднань, підприємств, фірм, агентств
1. В офіційних складених назвах органів влади, установ і організацій, товариств і об’єднань з великої букви пишемо перше слово (і всі власні назви), що входить до складу назви: *Міністе́рство осві́ти і нау́ки Украї́ни, Ра́да націона́льної безпе́ки та оборо́ни Украї́ни, Управлі́ння осві́ти Шевче́нківської в мі́сті Киє́ві держа́вної адміністра́ції, Прокурату́ра мі́ста Ки́єва, Апеляці́йний суд Закарпа́тської о́бласті, Федера́ція незале́жних профспіло́к Украї́ни, Збро́йні си́ли Украї́ни, Міжнаро́дна асоціа́ція україні́стів, Націона́льний банк Украї́ни, Меджлі́с кримськотата́рського наро́ду, Товари́ство винахі́дників та раціоналіза́торів Украї́ни, Організа́ція економі́чного співробі́тництва і ро́звитку, Міжнаро́дний валю́тний фонд, Ра́да Євро́пи.*
   Це стосується й назв державних установ минулого: *Директо́рія Украї́нської Наро́дної Респу́бліки, Держа́вна ду́ма, Зе́мський собо́р, Тимчасо́вий у́ряд*.
   У назвах найвищих органів влади і державних установ України *Верхо́вна Ра́да Украї́ни, Кабіне́т Міні́стрів Украї́ни, Конституці́йний Суд Украї́ни, Верхо́вний Суд* з великої букви пишемо всі слова.
2. У назвах політичних партій і рухів з великої букви пишемо перше слово (і всі власні назви): *Республіка́нська па́ртія США, Христия́нсько-демократи́чний сою́з Німе́ччини, Соціа́л-демократи́чна па́ртія Украї́ни*.
   Назви, що не є офіційними найменуваннями, пишемо з малої букви: *лібера́льна па́ртія, па́ртія консерв́аторів, па́ртія ми́ру, па́ртія війни́*.
3. У назвах наукових і навчальних закладів, театрів, музеїв, колективів тощо перше слово (і всі власні назви) пишемо з великої букви: *Націона́льна акаде́мія нау́к Украї́ни, Націона́льний університе́т «Остро́зька акаде́мія», Га́рвардський університе́т, Льві́вська сере́дня загальноосві́тня шко́ла № 51 і́мені Іва́на Франка́, Націона́льна бібліоте́ка Украї́ни і́мені В. І. Верна́дського, Ки́ївський академі́чний теа́тр ляльо́к, Музе́й мада́м Тюссо́, Меморіа́льний буди́нок-музе́й Дмитра́ Яворни́цького, Держа́вний анса́мбль наро́дного та́нцю Гру́зії*.З великої букви пишемо перше (або єдине) слово неповної назви, яка вживається у функції повної: *Буди́нок учи́теля (Ки́ївський міськи́й буди́нок учи́теля), Украї́нський музе́й (Націона́льний худо́жній музе́й Украї́ни), Літерату́рний музе́й (Оде́ський держа́вний літерату́рний музе́й)*.
4. У назвах промислових і торгових підприємств, фінансових організацій, товариств, фірм, організаційно-правових форм тощо початкове слово, яке є складником назви, пишемо з великої букви. З великої букви пишемо також перше слово взятої в лапки символічної (умовної) назви та власні назви: *Ки́ївська фа́брика і́грашок, Ха́рківський тра́кторний заво́д, Виробни́че акціоне́рне товари́ство «Поліграфкни́га», Публі́чне акціоне́рне товари́ство «Ві́нницький універма́г», банк «Півде́нний», Центра́́льний автовокза́л, компа́нія «Microsóft», конце́рн «Volkswа́gen», транснаціона́льна корпора́ція «Jysk», Комуна́льне підприє́мство «Київблагоу́стрій», Садо́ве товари́ство «Лісова́ поля́на», Об’є́днання співме́шканців багатокварти́рних буди́нків «Наш дім»*.
5. У назвах, що складаються із родового найменування і найменування в лапках, родове найменування пишемо з малої букви, у найменуванні в лапках з великої букви пишемо перше (або єдине слово) і власні назви: *видавни́цтво «Ра́нок», готель «Дніпро́», рестора́н «Ли́бідь», кінотеа́тр «Ки́ївська Русь», заво́д «Фарма́к», конце́рн «Фольксва́ген», фі́рма «І́мідж», орке́стр «Віртуо́зи Ки́єва», магази́н «Яросла́в», спорти́вний клуб «Со́кіл»*.
>**Примітка 1.** За традицією з великої букви пишемо всі слова в назвах *Європе́йський Сою́з, Організа́ція Об’є́днаних На́цій, Лі́га На́цій* тощо.
**Примітка** 2. У складених назвах інформаційних агентств усі слова, крім родового найменування, пишемо з великої букви й без лапок: *аге́нтство Украї́нські Націона́льні Нови́ни, аге́нтство Франс Пресс, Інтерфа́кс-Азербайджа́н*.
**Примітка 3**. З малої букви пишемо традиційні, неофіційні назви законодавчих, державних, представницьких органів, органів міжнародних організацій, які періодично скликаються: *бундесра́т, джирга́, меджлíс, конгре́с, ландта́г, націона́льні збо́ри, парла́мент, сейм, сена́т, сто́ртинг*.
**Примітка 4**. З малої букви пишемо назви закладів, організацій, органів влади і т. ін., що вживаються у множині: *міністе́рства Укра́їни, інститу́ти Націона́льної акаде́мії нау́к, коміте́ти Верхо́вної Ра́ди Украї́ни*.
6. Назви частин, відділів, відділень, секторів та інших підрозділів установ, організацій, а також слова *акти́в, збо́ри, з’їзд, конфере́нція, прези́дія, се́сія, симпо́зіум, ра́да* (інституту тощо) пишемо з малої букви: *ві́дділ зага́льного мовозна́вства Інститу́ту мовозна́вства ім. О. О. Потебні ́НАН Украї́ни, ка́федра істо́рії Украї́ни Терн́опільського націона́льного педагогі́чного університе́ту і́мені Володи́мира Гнатюка́, засі́дання прези́дії Украї́нського товари́ства охоро́ни па́м’яток істо́рії та культу́ри, вче́на ра́да філологі́чного факульте́ту, конгре́с Міжнаро́дної асоціа́ції україні́стів, се́сія Хмельни́цької міськра́ди*.
7. Назви сайтів без родового слова пишемо з малої букви (*тві́тер, ґуґл*); назви сайтів з родовим словом пишемо з великої букви та в лапках (*мережа «Фейсбу́к», енциклопе́дія «Вікіпе́дія»*); назви сайтів, ужиті як назви юридичних осіб, пишемо з великої букви та без лапок (*РНБО ввела санкції проти Яндекса*).
   § 55. Назви документів, пам’яток історії та культури, творів літератури та мистецтва, друкованих органів тощо
1. У складених назвах найважливіших документів, нормативно-правових актів законів з великої букви пишемо перше слово, власні назви, перше слово після лапок: *Стату́т ООН, Потсда́мська уго́да, Верса́льський мир, Конститу́ція Украї́ни, Акт проголо́шення незале́жності Украї́ни, Криміна́льний ко́декс Украї́ни, Зако́н Украї́ни «Про пенсі́йне забезпе́чення»*.
2. Назви пам’яток архітектури, замків, храмів, предметів і творів мистецтва тощо пишемо з великої букви: *Андрі́ївська це́рква, Колізе́й, Поча́ївська ла́вра, Хоти́нський за́мок, Ісаа́кіївський собо́р, Е́йфелева ве́жа, Сиксти́нська капе́ла, Вене́ра Міло́ська, Аполло́н Бельведе́рський, Дев’я́та симфо́нія Бетхо́вена, Ка́мерна симфо́нія № 1 Євге́на Станко́вича*.
>**Примітка.** Родові найменування в подібних назвах пишемо з малої букви: *собо́р Свято́го Петра́, собо́р Сан-Ма́рко, храм Васи́лія Блаже́нного, палац Пото́цьких, за́мок Іф, па́м’ятник Володи́миру Вели́кому, портре́т Му́соргського робо́ти Рє́піна, ре́квієм Мо́царта*.
3. Назви художніх, наукових праць, творів мистецтва, документів, газет, журналів тощо беремо в лапки, і в них перше (або єдине) слово пишемо з великої букви: *пое́ма «Енеї́да», рома́н «Сто ро́ків само́тності», о́пера «Травіа́та», бале́т «Лебе́дине о́зеро», пі́сня «Стої́ть гора́ висо́кая», підру́чник «Істо́рія Украї́ни», кінофі́́льм «Бен Гур», карти́на «Запоро́жці пи́шуть листа́ туре́цькому султа́нові», скульпту́ра «Мисли́тель», газе́та «Літерату́рна Украї́на», журна́л «Все́світ», програ́ма «Партне́рство зара́ди ми́ру»*.
>**Примітка 1.** У подвійних складених назвах творів, газет тощо з великої букви пишемо також перше слово другої назви: *«Андрі́й Солове́йко, або Вче́ніє світ, а невче́ніє — тьма», «Глита́й, або ж Паву́к», «Де́йлі телегра́ф енд Мо́рнінг пост»*.
>**Примітка 2.** У назвах писемних історичних пам’яток з великої букви пишемо перше слово і власні назви: *Ре́ймське Єва́нгеліє, Лавре́нтіївський літ́о́пис, Літо́пис Самі́йла Вели́чка, «Сло́во о полку́ І́горевім», «Ру́ська пра́вда»*.

§ 56. Назви посад, звань, титулів
З великої букви пишемо перше слово офіційних назв найвищих державних посад та посад керівників міжнародних організацій: *Генера́льний секрета́р ООН, Президе́нт Украї́ни, Голова́ Верхо́вної Ра́ди Украї́ни, Президе́нт Сполу́чених Шта́тів Аме́рики, Прем’є́р-міні́стр Кана́ди*.
>**Примітка 1.** Назви посад, звань, наукових ступенів тощо пишемо з малої букви: *президе́нт, ка́нцлер, прем’є́р-міні́стр, мер, голова́, дека́н, дире́ктор, міні́стр, ре́ктор, секрета́р; акаде́мік, генера́л-лейтена́нт, заслу́жений дія́ч мисте́цтв, наро́дний арти́ст Украї́ни, лауреа́т Держа́вної пре́мії Украї́ни в га́лузі архітекту́ри, член-кореспонде́нт, до́ктор нау́к*.
>**Примітка 2.** З малої букви пишемо також назви титулів, рангів, чинів: *баро́н, ге́рцог, короле́ва, імпера́тор, князь, коле́зький асе́сор, коро́ль, принцеса, цар, шах*.
>**Примітка 3.** Назви посад міністрів, послів, президентів академій тощо в офіційних документах, а також для підкреслення урочистості можна писати з великої букви: *Міні́стр осві́ти і нау́ки Украї́ни, Посо́л Респу́бліки По́льща, Президе́нт Націона́льної акаде́мії нау́к Украї́ни*.
>**Примітка 4.** Про написання назв церковних посад див. § 53, п. 6.

§ 57. Назви орденів, медалей, відзнак, премій
1. У назвах орденів, медалей, відзнак з великої букви (крім родових найменувань на зразок о́рден, меда́ль, відзна́ка тощо) пишемо перше слово і власні назви: *о́рден Держа́ви, о́рден Свобо́ди, о́рден кня́зя Яросла́ва Му́дрого, відзна́ка Прези́дента Украї́ни — Хрест Іва́на Мазе́пи, відзна́ка Міністе́рства вну́трішніх справ Украї́ни — нагрудний знак «За безпе́ку наро́ду»*.
   Якщо таку назву взято в лапки, то з великої букви пишемо:
1) перше слово та власну назву: *о́рден «Ма́ти-герої́ня», о́рден «За до́блесну ша́хтарську пра́цю», меда́ль «За врято́ване життя́», «За військо́ву слу́́жбу Украї́ні»*;
2) усі слова: *о́рден «Золота́ Зі́рка»*.
2. Назви спортивних нагород пишемо з малої букви: *золота́ (срі́бна, бронзо́ва) меда́ль, олімпі́йська меда́ль*. Так само: *закінчити школу із золотою (срібною) медаллю*.
3. У назвах премій перше слово і власні назви в них пишемо з великої букви: *Но́белівська пре́мія, Націона́льна пре́мія Украї́ни і́мені Тара́са Шевче́нка, Держа́вна пре́мія Украї́ни в га́лузі нау́ки і те́хніки, Держа́вна пре́мія Украї́ни і́мені Олексан́дра Довже́нка*.
   § 58. Назви товарних знаків, марок виробів
1. Торгові назви продуктових, парфумерних і т. ін. товарів, тютюнових виробів, вин, мінеральних вод та інших напоїв беремо в лапки і пишемо з великої букви: *цуке́рки «Асорті́», сир «Королі́вський», ковбаса́ «Кра́ківська», шокола́д «Сві́точ», цигарки́ «Украї́нські», вино́ «Перли́на сте́пу», конья́к «Та́врія», мінера́льна вода́ «Мо́ршинська», напі́й «Жи́вчик», духи́ «Ліле́я», шампу́нь «Оли́вковий», кросі́вки «Найк», взуття ́«Крокс»*.
2. Назви виробничих марок технічних виробів (машин, приладів і т. ін.) беремо в лапки і пишемо з великої букви: *автомобілі «Ніса́н», «Во́льво», «Фольксва́ген»), літак «Бо́їнг 777», тра́ктор «Слобожа́нець»*.
   Але назви самих виробів беремо в лапки і пишемо з малої букви: *«ніса́н», «во́льво» «фольксва́ген»* (автомобілі), *«бо́їнг»* (літак). *«слобожа́́нець»* (трактор).
3. Власні назви кораблів, поїздів, літаків тощо беремо в лапки, і перше слово в назві (і всі власні назви) пишемо з великої букви: *круї́зний ла́йнер «Гармо́нія морі́в», по́їзд «Чорномо́рець»*.
4. Абревіатурні назви виробничих марок і виробів пишемо без лапок: *Ан-225, А-340, В-77, КрАЗ*.
   § 59. Назви порід тварин, видів і сортів рослин
1. Назви порід тварин пишемо з малої букви: *вівча́рка, спаніє́ль, доберма́н* (собаки), *го́нтер, муста́нг,* (коні), *кохінхі́н, плімутро́к* (кури), *мерино́с, лако́н* (вівці).
2. У неспеціальних текстах назви сортів рослин беремо в лапки і пишемо з малої букви (зокрема й власні назви): *пшени́ця «золотоколо́са», груша «парижа́нка», троя́нда «гло́рія-дей», мали́на «гера́кл»*.
3. У спеціальній літературі в назвах сортів рослин перше слово (і всі власні назви) пишемо з великої букви: *сморо́дина Софії́вська, огіро́к Корольо́к, тюльпа́н Ре́мбрандта, карто́пля Серпа́нок, сли́ва Зарі́чна ра́ння*.

§ 60. Велика буква в особливому стилістичному вживанні
1. З великої букви пишемо такі найменування, як *Висо́кі Догові́рні́ Сто́рони, Надзвича́йний і Повнова́жний Посо́л* (в актах міжнародного значення, у дипломатичних документах), *А́втор, Видавни́цтво* (в авторському договорі), *Замо́вник, Викона́вець* (в угодах) і т. ін.
2. З великої букви пишемо займенники *Ви, Ваш* як форму ввічливості у звертанні до однієї конкретної особи в листах, офіційних документах тощо: *Повідомляємо Вам…, Вітаємо Вас…, у відповідь на Ваш запит…*
3. З великої букви пишемо деякі загальні назви в контекстах, де наголошено на особливому змісті цих назв: *Ба́тьківщи́на, Вітчи́зна, Честь, Люди́на, Ма́ти*.

§ 61. Велика буква у складноскорочених назвах
1. Скорочені назви (абревіатури) установ, закладів, організацій тощо, утворені з частин слів, мають подвійне написання:
1) з великої букви, якщо ці слова вживаються на позначення установ, які є власними назвами: *Укрпрофра́да, Держтелера́діо, Укрзалізни́ця, Київене́рго*;
2) з малої букви, якщо такі слова є родовими назвами: *медуніверсите́т, міськдержадміністра́ція, сільра́да*.
2. Складноскорочені назви, утворені із початкових (ініціальних) букв, пишемо великими буквами: *ООН, ГЕС, ЮНЕСКО, АРК, МАГАТЕ, АТС, КНР*.
   При відмінюванні звукових абревіатур на зразок *ЦУМ* закінчення пишемо малими буквами і приєднуємо до останньої букви абревіатури без будь-якого знака (апострофа, коми): *у ЦУМі, з ЦУМу, ТЮГу, ТЮГом*.
   Суфіксальні утворення від звукових абревіатур пишемо малими буквами: *оо́нівський, тю́гівець*.
3. У префіксальних і складних словах, які пишемо разом або з дефісом, літерні та звукові абревіатури зберігають великі букви: *УВЧ-терапі́́я, НВЧ-випромі́нювання*.
>**Примітка 1.** Абревіатури, які складаються із двох самостійно вживаних ініціальних абревіатур, що є назвами різних організацій, пишемо окремо: *ІФ НАНУ (Інститут фізики Національної академії наук України), ДА МВСУ (Державний архів Міністерства внутрішніх справ України)*.
>**Примітка 2.** У складноскорочених словах мішаного типу, утворених з ініціальних абревіатур та усічених основ, ініціальну частину звичайно пишемо великими буквами, а усічену — малими: *КУпАП (Кодекс України про адміністративні правопорушення), НДІхіммаш (Науково-дослідний інститут хімічного машинобудування), БілАЗ (Білоруський автомобільний завод)*. Складені назви, у яких поєднані ініціальна частина і нескорочене слово (слова) в непрямому відмінку, пишемо окремо: *НДІ тра́нспорту га́зу, НДІ електромехані́чних при́ладів*.
>**Примітка 3.** Сполучник і в звукових абревіатурах у складноскорочених словах передаємо малою буквою: *«КіЖ» («Культура і життя»). «СіЧ» («Сло́во і час»)*.
>**Примітка 4.** У назвах літаків, що складаються з двох перших букв прізвища конструктора і приєднаного до нього дефісом цифрового позначення, пишемо першу велику букву, другу — малу: *Ту-154, Ан-22, Іл-62*.

§ 62. Графічні скорочення

Від абревіатур потрібно відрізняти умовні графічні скорочення, які вимовляємо повністю й скорочуємо лише на письмі.

1. Після скорочення звичайно ставимо крапку. Слова скорочуємо, переважно, після приголосного, але зрідка й після голосного. Слова не скорочуємо на голосний, якщо він не початковий у слові, і на ь. Наприклад, слово селя́нський може бути скорочене: *сел., селян., селянськ*. При збігу двох однакових приголосних скорочення треба робити після першого приголосного: *настін. календар, ден. норма*. У разі збігу двох (і більше) різних приголосних скорочення можна робити як після першого, так і після останнього приголосного, залежно від структури слова: *власноруч. або власноручн. (власнору́чний)*, але тільки *власт. (власти́вий)*.

Поширені графічні скорочення:

*авт*. — автор; авторський
*акад*. — академік
*арк*. — аркуш
*бібл*. — біблійний; бібліографічний; бібліотечний
*буд*. — будинок
*бульв*. — бульвар
*вид*. — видання
*вип*. — випуск
*вул*. — вулиця
*газ*. — газета
*гр*. — громадянин
*д*. — доктор (наук) див. — дивись
*дияк*. — диякон
*дол*. — долар доц. — доцент
*енцикл*. — енциклопедія; енциклопедичний
*єп*. — єпископ
*журн*. — журнал
*зб*. — збірник
*знач*. — значення
*ігум*. — ігумен
*іл*. — ілюстрація; ілюстративний
*ім*. — імені
*ін*. — інші
*і т. д*. — і так далі
*і т. ін*. — і таке інше
*і под*. — і подібне
*кв*. — квартира
*кн*. — книга; княгиня; князь
*коп*. — копійка
*м*. — місто
*мист*. — мистецтво; мистецький
*митр*. — митрополит
*напр*. — наприклад
*нар*. — народний
*наук*. — науковий
*нац*. — національний
*н. е*. — нашої ери
*до н. е*. — до нашої ери
*о*. — острів, отець
*обл*. — область; обласний
*оз*. — озеро
*п*. — пан; параграф; пункт
*патр*. — патріарх
*перев*. — переважно
*пл*. — площа
*поч*. — початок
*пор*. — порівняй, порівняйте
*пп*. — пани, панове; параграфи; пункти
*пресвіт*. — пресвітер
*пров*. — провулок
*прор*. — пророк
*проф*. — професор
*р*. — рік; річка
*ред*. — редактор; редакція
*рр*. — роки
*р. н*. — рік народження
*Р. Х*. — Різдво Христове
*с*. — село; сторінка
*св*. — святий
*спец*. — спеціальний
*співавт*. — співавтор
*ст*. — станція; стаття; століття
*т*. — том
*та ін*. — та інше (інші)
*т-во* — товариство
*тис*. — тисяча; тисячолі́ття
*т. д*. — так далі
*т. зв*. — так званий
*т. ін*. — таке інше
*у т. ч.* — у тому числі
*укр*. — український
*худ*. — художній
*церк*. — церковний
*чв*. — чверть
*чл.-кор*. — член-кореспондент

Скорочені назви одиниць вимірювання пишемо без крапок:
*Б* — байт
*Вт* — ват
*г* — грам
*га* — гектар
*кг* — кілограм
*км* — кілометр
*дм* — дециметр
*кБ* — кілобайт
*кВт* — кіловат
*кг* — кілограм
*л* — літр
*м* — метр
*мм* — міліметр
*см* — сантиметр
*т* — тонна
*ц* — центнер
Так само пишемо скорочення *грн* (гривня), *млн* (мільйон), *млрд* (мільярд), *трлн* (трильйон), *смт* (селище міського типу).

2. У графічних скороченнях також використовуємо дефіс. Пропущену середню частину слова позначаємо дефісом: *гр-н* (громадянин), *вид-во* (видавництво), *ін-т* (інститут), *ун-т* (університет), *р-н* (район), *ф-ка* (фабрика). У таких скороченнях після першої частини слова крапки не ставимо.

3. Дефісом також приєднуємо перші букви частин складного слова: *с.-д*. — соціал-демократ, соціал-демократичний, *ст.-сл*. — старослов’янський , *с.-г.* (сільськогосподарський), *півн.-сх*. (півні́чно-східний), *півд.-зах*. (південно-західний). У таких випадках після скорочених частин слів ставимо крапку.
4. Скісна риска використовується при скороченні словосполучень, рідше — складних слів: *п/в* (поштове відділення), *а/с* (абонентська скринька), *р/р* (розрахунковий рахунок), *м/хв* (метрів за хвилину), *км/год* (кілометрів за годину). У таких випадках після скорочених частин слів крапки не ставимо.

ПРАВИЛА ПЕРЕНОСУ

§ 63. Орфографічні правила переносу
Частини слів з одного рядка в другий переносимо за складами: *га́й-ка, зо́-шит, кни́ж-ка, ко-ло́-дязь, па́ль-ці, са-дів-ни́к, Ха́р-ків*.
Під час перенесення:
1. Одну літеру не залишаємо в попередньому рядку, не переносимо в наступний: *ака-де́-мія* (а не *а-каде́мія*), *Ма-рі́я* (а не *Марі́-я*), *олі-ве́ць* (а не *о-ліве́ць*). Так само не можна поділяти на частини для переносу такі двоскладові слова, як *або́, моя́, о́ко, ши́я* тощо.
2. Не можна розривати сполучення букв **дж, дз**, які позначають один звук. Отже, переносити можна лише так: *ґу́-дзик, хо-джу́*. Якщо **дж, дз** не становлять одного звука (це буває, коли **д** належить до префікса, а **ж** або **з** — до кореня), то їх слід розривати: *над-звича́й-ний* (а не *на-дзвича́йний*), *під-жив-ля́ти* (а не *пі-дживля́ти*).
3. Не можна розривати сполучення букв **йо, ьо**. Наприклад: *па-йо́к*, (а не *пай-о́к*), *сльо-за́* (а не *сль-оза́*).
4. Апостроф, м’який знак, **й** при переносі не відокремлюємо від попередньої літери: *бур’-я́н* (а не *бур-’я́н*), *кіль-це́* (а не *кіл-ьце́*), *Лук’-я́н* (а не *Лук-’я́н*), *ни́зь-ко* (а не *ни́з-ько*), *ба́й-ка* (а не *ба́-йка*), *стій-ки́й* (а не *сті-йки́й*).
5. Коли корінь починається на голосний, то перенос здійснюємо довільно: *ро-зора́ти, роз-ора́ти, ро-зо-ра́ти; бе-зупи́нно, без-упи́нно, безу-пи́нно*, але коли на приголосний, то від кореня його не відриваємо: *до-зрівати* (а не *доз-рівати*), *ви́-правдання* (а не *ви́п-равдання*).
6. При збігу однакових приголосних одну літеру залишаємо, а другу переносимо в наступний рядок: *за-ко́н-ний, розрі́с-ся*. В іменниках з подовженим приголосним можливий подвійний перенос: *знан-ня́ і зна-ння́; жи-ття́ і жит-тя́*.
7. Не розриваємо при переносі односкладові префікси перед приголосними: *над-мі́рний, най-бі́льший* (а не *на-дмі́рний, на-йбі́льший*). Кількаскладові префікси при переносі можна розривати: *пе-ре-працюва́ти, пе-ред-гро́ззя*.
8. При переносі складних слів не можна залишати в кінці рядка початкову частину другої основи, якщо вона не становить складу: *багато-ступі́нчастий* (а не *багатос-тупі́нчастий*), *восьми-гра́нний* (а не *восьмиг-ра́нний*), *далеко-схі́дний* (а не *далекос-хі́дний*).
9. Не можна розривати ініціальні абревіатури, а також комбіновані абревіатури, які складаються з ініціальних скорочень цифр: *АЕС, ЛАЗ-105, МАГАТЕ, МАУ, НТШ, УАПЦ.*
10. У решті випадків, які не підходять під викладені вище правила, можна довільно переносити слова за складами: *Дні-про́ й Дніп-ро́, Оле-кса́ндра й Олек-са́ндра, се-стра́ й сест-ра́*. Це правило поширюється й на суфікси: *бли-зьки́й і близь-ки́й, видавни́-цтво, видавни́ц-тво й видавни́цт-во, га́ли-цький і га́лиць-кий, росі́й-ський і росі́йсь-кий, убо́-зтво, убо́з-тво й убо́зт-во, суспі́льс-тво й суспі́льст-во*.

§ 64. Технічні правила переносу

1. Не можна переносити прізвища, залишаючи в кінці попереднього рядка ініціали або інші умовні скорочення, що належать до них: *Т. Г. Шевче́нко (а не Т. Г. // Шевче́нко), гр. Іване́нко (а не гр. // Іване́нко), акад. (доц., проф.) Гончаре́нко (а не акад. (доц., проф.) // Гончаре́нко), п. Гнатю́к (а не п. // Гнатю́к).*
>**Примітка**. Якщо імена, звання тощо подаємо повністю, то прізвища (а також по батькові) можна переносити: *Тара́с Григо́рович Шевче́нко й Тара́с // Григо́рович Шевче́нко, акаде́мік // Агата́нгел Кри́мський* і т. ін.
2. Не можна відривати скорочені назви мір від цифр, до яких вони належать: *2008 р. (а не 2008 // р.), 150 га (а не 150 // га), 20 см³ або 20 куб. см (а не 20 // см³ або 20 // куб. см), 5 г (а не 5 // г)*.
3. Граматичні закінчення, з’єднані з цифрами дефісом, не можна відривати й переносити: *2-й (а не 2- // й), 4-го (а не 4- // го), 10-му (а не 10- // му) й* т. ін.
4. Не можна розривати умовні (графічні) скорочення на зразок *вид-во, і т. д., і т. ін., та ін., т-во* тощо.
5. Не можна переносити в наступний рядок розділові знаки (крім тире), дужку або лапки, що закривають попередній рядок, а також залишати в попередньому рядку відкриту дужку або відкриті лапки.

Знак наголосу ( ́ )
Знак наголосу ( ́ ) ставимо на маловідомих словах (локалізмах і т. ін.), а також тоді, коли слово може вживатися з двома наголосами, змінюючи при цьому своє значення, пор.: *Ми схо́дили на гору й Ми сходи́ли на гору та повернулися додому ще завидна; Обра́зи (від дієслова обража́ти), о́брази (художні, літературні), образи́ (ікони)*.

ІІ. ПРАВОПИС ЗАКІНЧЕНЬ ВІДМІНЮВАНИХ СЛІВ

ІМЕННИК


§ 66. Поділ на відміни

За належністю до роду та за відмінковими закінченнями іменники поділено на чотири відміни.

**І відміна:** іменники переважно жін. й деякі іменники чол. роду, а також спільного роду із закінченнями **-а, -я** в називному відмінку однини: _ваг_**_а́_**_, ги́р_**_я_**_, гри́вн_**_я_**_, до́ньк_**_а_**_, дочк_**_а́_**_, маши́н_**_а_**_, організа́ці_**_я_**_, пра́ц_**_я_**_; воєво́д_**_а_**_; базі́к_**_а_**_, зна́йд_**_а_**_, листоно́ш_**_а_**_, невда́х_**_а_**_, пла́кс_**_а_**_, сирот_**_а́_** та жіночі особові імена з відповідним закінченням: _Богда́н_**_а_**_, Катери́н_**_а_**_, Вале́рі_**_я_**_, Зо́_**_я_** і чоловічі особові імена на **-а, -я**: _Мико́л_**_а_**_, Са́в_**_а._**

**ІІ відміна:** а) іменники чол. роду з кінцевим приголосним основи та із закінченням -**о** в наз. відмінку (переважно назви осіб): _бік, ве́летень, заво́д, край, ма́йстер, това́риш; Андрі́й, Віта́лій, Заха́р, Яросла́в; ба́тьк_**_о_**_, тату́нь_**_о_**_; Дніпр_**_о́_**_, Марк_**_о́_**_/Ма́рк_**_о_**_, Петр_**_о́_**;

б) іменники середн. роду із закінченнями -**о**, -**е**, -**я** (крім іменників із суфіксами **-ат-**, **-ят-**, -**ен-** у непрямих відмінках): _крил_**_о́_**_, мі́ст_**_о_**_; мо́р_**_е_**_, по́л_**_е_**_, прі́́звищ_**_е_**_; весі́лл_**_я_**_, житт_**_я́_**_, умі́нн_**_я_**_;_ також іменники з суфіксами збільшувально-згрубілого значення **-ищ-**, -**иськ-,** утворювані від іменників усіх родів, які можуть зберігати й рід твірного, і набувати середнього роду: _вітри́щ_**_е_** _(_від _ві́тер), діди́щ_**_е_** (від _дід_), _коропи́щ_**_е_** (від _ко́роп_)_, морози́щ_**_е_** (від _моро́з_)_, паруби́щ_**_е_** (від _па́рубок_) _—_ чол. р., _ножи́щ_**_е_** (від _ног_**_а́_**) _—_ середн. р., _ведмеди́щ_**_е_** (від _ведмі́дь_) _—_ чол. і середн. р.; _дуби́́ськ_**_о_** (від _дуб_), _вовчи́ськ_**_о_** (від _вовк_), _їжачи́ськ_**_о_** (від _їжак_), _леви́ськ_**_о_** (від _лев_), _соми́ськ_**_о_** (від _сом_) — чол. р._, зайчи́ськ_**_о_** (від _за́єць_) — чол. і середн. р._, свекру́шиськ_**_о_** (від _свекру́х_**_а_**) _—_ жін. і середн. р., _хлопчи́ськ_**_о_** (від _хлопець_) — чол. і середн. р.

**IІІ відміна:** іменники жін. роду з кінцевим приголосним основи: _ваго́мість, вість, гі́дність, кров, любо́в, міць, незале́жність, ніч, піч, річ, ро́зкіш, сіль, самості́йність, собо́рність, тінь,_ слово _ма́т_**_и_**_,_ у відмінкових формах якого з’являється суфікс -**ер-**; а також деякі жіночі особові імена: _Аде́ль, Любо́в, Ніко́ль_.

**ІV відміна**: іменники середн. роду:

а) із закінченнями -**а**, -**я,** що у формах родового, давального та місцевого відмінків набувають суфіксів -**ат-**, -**ят**- перед закінченням: _гус_**_я́_** (_гус_**_я́ти_**_, гус_**_я́ті_**_, (на) гус_**_я́ті_**)_, дівч_**_а́_** (_дівч_**_а́ти_**_, дівч_**_а́ті_**_, (на) дівч_**_а́ті_**)_, лош_**_а́_** (_лош_**_а́ти_**_, лош_**_а́ті_**_, (на) лош_**_а́ті_**)_, тел_**_я́_** (_тел_**_я́ти_**_, тел_**_я́ті_**_, (на) тел_**_я́ті_**);

б) із закінченням -**я**, які мають два зразки відмінювання: із суфіксом -**ен**- у формах родового, давального та місцевого відмінків і без такого суфікса: _ви́м’_**_я_** (_ви́м’_**_я_**_/ви́м_**_ені_**_, ви́м’_**_ю_**_/ви́м_**_ені_**_, ви́м’_**_я_**_м/ви́м_**_енем_**_, (на) ви́м’_**_ї_**_/ви́м_**_ені_**)_, ім’_**_я́_** (_ім’_**_я́_**_/і́м_**_ені_** _(і́м_**_ени_**_), ім’_**_ю́_**_/і́м_**_ені_**_, ім’_**_я́м_**_/і́м_**_енем_**_, (на) ім’_**_ї́_**_/і́м_**_ені_**_), пле́м’_**_я_** _(пле́м’_**_я_**_/пле́м_**_ені_** _(пле́м_**_ені_**_), пле́м’_**_ю_**_/пле́м_**_ені_**_, пле́м’_**_ям_**_/пле́м_**_енем_**_, (на) пле́м’_**_ї_**_/пле́м_**_ені_**_), ті́м’_**_я_** _(ті́м’_**_я_**_/ті́м_**_ені_** _(ті́м_**_ени_**_), ті́м’_**_ю_**_/ті́м_**_ені_**_, ті́м’_**_ям_**_/ті́м_**_енем_**_, (на́) ті́м’_**_ї_**_/ті́м_**_ені_**).


§ 67. Поділ на групи

Іменники І та ІІ відміни поділено на три групи: тверду, м’яку та мішану.

**І відміна**

1. Тверда група

До твердої групи належать іменники жін. роду із закінченням **-а** (крім тих, основа яких має закінчення на шиплячий приголосний): _жі́нк_**_а_**_, маши́н_**_а_**_, перемо́г_**_а_**_, сівб_**_а́_**_, фа́брик_**_а_**_, фі́рм_**_а_**_,_ а також іменники спільного роду (чол. і жін.) із таким закінченням: _базі́к_**_а_**_, біда́х_**_а_**_, витріща́к_**_а_**_, заводія́к_**_а_**_, недорі́к_**_а_**_, сирот_**_а́_** та чол. роду (назви осіб): _джу́р_**_а_**_, Мики́т_**_а_**_, Са́в_**_а_** та ін.

2. М’яка група

До м’якої групи належать іменники жін. роду із закінченням **-я:** _бу́р_**_я_**_, відмі́нниц_**_я_**_, друка́рн_**_я_**_, земл_**_я́_**_, наді́_**_я_**_, пі́сн_**_я_**_, сім’_**_я́_** та чол. роду — назви осіб: _те́сл_**_я_**_;_ іменники спільного роду із цим самим закінченням: _кровопи́вц_**_я_**_, уби́вц_**_я_**_, судд_**_я́_** тощо та іменник чол. роду _Ілл_**_я́_**_._

3. Мішана група

До мішаної групи належать іменники жін. роду із закінченням **-а** та з основою на шиплячий приголосний: _ве́ж_**_а_**_, гу́щ_**_а_**_, ї́ж_**_а_**_, ка́ш_**_а_**_, кру́ч_**_а_**_, меж_**_а́_**_, пло́щ_**_а_**_, те́щ_**_а_** та чол. роду — назви осіб: _вельмо́ж_**_а_**_, паш_**_а́_**_,_ а також іменники спільного роду із закінченням **-а** та з основою на шиплячий приголосний: _листоно́ш_**_а_**_, міхоно́ш_**_а_**_._


ІІ відміна

1. Тверда група

**Чоловічий рід**

До твердої групи належать іменники чол. роду з кінцевим твердим приголосним основи (крім шиплячих) і з закінченням **-о:** _дуб, о́дуд, пала́ц, темп, ужи́нок, у́спіх; ба́тьк_**_о_**_, Петр_**_о́_**_;_ переважна більшість іменників на **-р:** _вир, ви́хор, відва́р, двір, жир, сир, сто́вбур, сто́ляр, щур, я́вір;_ сюди ж належать іменники _звір, кома́р, снігу́р,_ які, проте, у називному відмінку множини мають закінчення м’якої групи: _зві́р_**_і_**_, комар_**_і́_**_, снігур_**_і́_** (іменник _щур_ може мати і варіантне закінчення _-і_: _щур_**_і́_**)_,_ а також усі іменники іншомовного походження на **-ер, -ор, -ур (-юр):** _інжене́р, колекціоне́р, ма́йстер, парфуме́р, фе́рмер, ши́фер, шофе́р; акто́р, дире́ктор, інспе́ктор, профе́сор, світлофо́р, семафо́р; абажу́р, гіпю́р, каламбу́р;_ іменники з постійно наголошеними **-ар (-яр), -ир (-ір, -їр)**: _база́р, гекта́р, куліна́р, монтанья́р, му́ляр, футля́р, ювіля́р; каси́р, команди́р, пасажи́р, папі́р, сувені́р, конвої́р_; окремі іменники іншомовного походження на **_-ар, -ир_** із постійним наголосом на корені в однині та множині: _дóлар — дóлар_**_и_**_, пáнцир — пáнцир_**_и_** та ін.

**Примітка.** Іменник _маляр_ залежно від наголосу належить або до твердої групи _ма́ляр_ (наголос падає на корінь в усіх відмінках однини й множини: _ма́ляр — ма́ляр_**_а_**_, ма́ляр_**_ові_**_, ма́ляр_**_а_**_, ма́ляр_**_ом_**_, (на) ма́ляр_**_ові_** _— ма́ляр_**_и_**_, ма́ляр_**_ів_**_, ма́ляр_**_ам_**_, ма́ляр_**_ів_**_, ма́ляр_**_ами_**_, (на) ма́ляр_**_ах_**), або до мішаної (наголос переходить на закінчення: _маля́р_ **_—_** _маляр_**_а́_**_, маляр_**_е́ві_**_, маляр_**_а́_**_, маляр_**_е́м_**_,_ **_(на)_** _маляр_**_і́ —_** _маляр_**_і́ —_** _маляр_**_і́в —_** _маляр_**_а́ми —_** _(на) маляр_**_а́х_**).

**Середній рід**

До твердої групи належать іменники середн. роду із закінченням **-о**: _боло́т_**_о_**_, ві́ял_**_о_**_, во́л_**_о_**_, залі́з_**_о_**_, зерн_**_о́_**_, зл_**_о_**_, крил_**_о́_**_, ко́л_**_о_**_, люсте́рк_**_о_**_, мавпеня́тк_**_о_**_, ма́йв_**_о_**_, мі́ст_**_о_**_, молоде́цтв_**_о_**_, сел_**_о́_**_, христия́нств_**_о_** та ін_._


2. М’яка група

**Чоловічий рід**

До м’якої групи належать іменники чол. роду з кінцевим м’яким приголосним основи: _боє́ць, ве́летень, зви́чай, краді́й, край, мите́ць, тату́нь_**_о_**_, діду́ньо, уді́й, учи́тель, Анто́сьо, Бене́дьо, Іва́ньо;_ сюди належить частина іменників на -**ар**, -**ир**, які в однині мають наголос на корені: _бо́ндар — бо́ндар_**_я_**_, ко́зир — ко́зир_**_я_**_, ку́хар — ку́хар_**_я_**_, лі́кар — лі́кар_**_я_**_, пи́сар — пи́сар_**_я_**_,_ а також іменники, у яких при відмінюванні наголос переходить із -**ар**, -**ир** на закінчення: _букв_**_а́р_** _— буквар_**_я́_**_, вівч_**_а́р_** _— вівчар_**_я́_**_, ворот_**_áр_** _— воротар_**_я́_**_, друк_**_а́р_** _— друкар_**_я́_**_, інвент_**_а́р_** _— інвентар_**_ю́_** (збірне)_, календ_**_а́р_** _— календар_**_я́_**_, кобз_**_а́р_** _— кобзар_**_я́_**_, секрет_**_а́р_** _— секретар_**_я́_**_, сух_**_áр_** _— сухар_**_я́_**_, хаба́р — хабар_**_я́_**_, шахт_**_а́р_** _— шахтар_**_я́_**_; гуз_**_и́р_** _— гузир_**_я́_**_, провод_**_и́р_** _— проводир_**_я́_**_, пух_**_и́р_** _— пухир_**_я́_** та ін_._ До м’якої групи належать також і деякі чоловічі особові імена: _І́гор — І́гор_**_я_**_, Ла́зар — Ла́зар_**_я_** та ін.

**Примітка.** У складних словах із _хаба́р_ сполучним голосним є лише **_о_**: _хабар_**_о_**_да́вець, хабар_**_о_**_мі́сткість, хабар_**_о_**_оде́ржувач_.

**Середній рід**

До м’якої групи належать іменники середн. роду із закінченням **-е** та **-я** (без суфіксів **-ен-, -ят-** у формах непрямих відмінків і переважно з подовженням кінцевого приголосного основи): _го́р_**_е_**_, мі́сц_**_е_**_, мо́р_**_е_**_, по́л_**_е_**_; житт_**_я́_**_, завда́нн_**_я_**_, збі́жж_**_я_**_, здоро́в’_**_я_**_, змага́нн_**_я_**_, знаря́дд_**_я_**_, ли́ст_**_я_**_, обли́чч_**_я_**_, пі́р’_**_я_**_, по́лум’_**_я_** та ін_._

3. Мішана група

**Чоловічий рід**

До мішаної групи належать іменники чол. роду з кінцевим шиплячим приголосним основи:_ванта́ж, дощ, сто́рож, слуха́ч, ткач, това́риш; вітри́щ_**_е_**_, діди́щ_**_е_**_, дуби́щ_**_е_**_;_ також іменники на **-яр**(назви людей за видом їхньої діяльності), у відмінкових формах якихнаголос переходить із суфікса на закінчення: _бджол_**_я́р_** _— бджоляр_**_á_**_, весл_**_я́р_** _— весляр_**_á_**_, вугл_**_я́р_** _—вугляр_**_а́_**_, газет_**_я́р_** _— газетяр_**_á_**_, збро_**_я́р_** _— зброяр_**_á_**_, камен_**_я́р_** _—каменяр_**_а́_**_, пісн_**_я́р_** _—пісняр_**_а́_**_, скл_**_яр_**_—скляр_**_а́_**_, смол_**_я́р_** _— смоляр_**_á_**_, школ_**_я́р_** _—школяр_**_а́_** та ін_._

**Середній рід**

До мішаної групи належать іменники середн. роду із закінченням **-е** та основою на шиплячий приголосний: _ло́ж_**_е_**_, плеч_**_е́_**_, прі́звищ_**_е_**_, я́вищ_**_е_** та ін_._


§ 68. Зразки відмінювання іменників

**Перша відміна**

**Іменники — загальні назви**

Однина

|         | **Тверда група** | **М’яка група**     |                |
|---------|------------------|---------------------|----------------|
| **Н.**  | _маши́н-**а**_   | _відмі́нниц-**я**_  | _наді́-**я**_  |
| **Р.**  | _маши́н-**и**_   | _відмі́нниц-**і**_  | _наді́-**ї**_  |
| **Д.**  | _маши́н-**і**_   | _відмі́нниц-**і**_  | _наді́-**ї**_  |
| **Зн.** | _маши́н-_**у**_  | _відмі́нниц-_**ю**_ | _наді́-**_ю**_ |
| **Ор.** | _маши́н-_**ою**_ | _відмі́нниц-**ею**_ | _наді́-**єю**_ |
| **М.**  | _…маши́н-_**і**_ | _…відмі́нниц-**і**_ | _…наді́-**ї**_ |
| **Кл.** | _маши́н-**о**_   | _відмі́нниц-**е**_  | _наді́-**є**_  |

Множина

|         | **Тверда група**  | **М’яка група**      |                 |
|---------|-------------------|----------------------|-----------------|
| **Н.**  | _маши́н-**и**_    | _відмі́нниц-**і**_   | _наді́-**ї**_   |
| **Р.**  | _маши́н_          | _відмі́нниць_        | _наді́й_        |
| **Д.**  | _маши́н-**ам**_   | _відмі́нниц-**ям**_  | _наді́-**ям**_  |
| **Зн.** | _маши́н-**и**_    | _відмі́нниць_        | _наді́-**ї**_   |
| **Ор.** | _маши́н-**ами**_  | _відмі́нниц-**ями**_ | _наді́-**ями**_ |
| **М.**  | _…маши́н-**_ах**_ | _…відмі́нниц-**ях**_ | _…наді́-**ях**_ |
| **Кл.** | _маши́н-**и**_    | _відмі́нниц-**і**_   | _наді́-**ї**_   |

Мішана група

|         | **Однина**     | **Множина**     |
|---------|----------------|-----------------|
| **Н.**  | _пло́щ-_**а**_ | _пло́щ-**і**_   |
| **Р.**  | _пло́щ-**і**_  | _пло́щ_         |
| **Д.**  | _пло́щ-**і**_  | _пло́щ-**ам*_   |
| **Зн.** | _пло́щ-**у**_  | _пло́щ-**і**_   |
| **Ор.** | _пло́щ-**ею**_ | _пло́щ-**ами**_ |
| **М.**  | _…пло́щ-**і**_ | _…пло́щ-**ах**_ |
| **Кл.** | _пло́щ-**е**_  | _пло́щ-**і**_   |

|         | **Однина**                 | **Множина**    |
|---------|----------------------------|----------------|
| **Н.**  | _душ-**а́**_               | _ду́ш-**і**_   |
| **Р.**  | _душ-**і́**_               | _душ_          |
| **Д.**  | _душ-**і́**_               | _ду́ш-**ам**_  |
| **Зн.** | _ду́ш-**у**_               | _ду́ш-**і**_   |
| **Ор.** | _душ-**е́ю**_              | _ду́ш-**ами**_ |
| **М.**  | _…душ-**і́**_              | _…ду́ш-**ах**_ |
| **Кл.** | _ду́ш-**е**_, _душ-**е́**_ | _ду́ш-**і**_   |

**Іменники — власні назви**

Однина

|         | **Тверда група** | **М’яка група** |               |
|---------|------------------|-----------------|---------------|
| **Н.**  | _Окса́н-**а**_   | _Марі́-**я**_   | _Ле́с-**я**_  |
| **Р.**  | _Окса́н-**и**_   | _Марі́-**ї**_   | _Ле́с-**і**_  |
| **Д.**  | _Окса́н-**і**_   | _Марі́-**ї**_   | _Ле́с-**і**_  |
| **Зн.** | _Окса́н-**у**_   | _Марі́-**ю**_   | _Ле́с-**ю**_  |
| **Ор.** | _Окса́н-**ою**_  | _Марі́-**єю**_  | _Ле́с-**ею**_ |
| **М.**  | _…Окса́н-**і**_  | _…Марі́-**ї**_  | _…Ле́с-**і**_ |
| **Кл.** | _Окса́н-**о**_   | _Марі́-**є**_   | _Ле́с-**ю**_  |

Множина

|         | **Тверда група** | **М’яка група** |                |
|---------|------------------|-----------------|----------------|
| **Н.**  | _Окса́н-**и**_   | _Марі́-**ї**_   | _Ле́с-**і**_   |
| **Р.**  | _Окса́н_         | _Марі́й_        | _Ле́сь_        |
| **Д.**  | _Окса́н-**ам**_  | _Марі́-**ям**_  | _Ле́с-**ям**_  |
| **Зн.** | _Окса́н_         | _Марі́й_        | _Ле́сь_        |
| **Ор.** | _Окса́н-**ами**_ | _Марі́-**ями**_ | _Ле́с-**ями**_ |
| **М.**  | _…Окса́н-**ах**_ | _…Марі́-**ях**_ | _…Ле́с-**ях**_ |
| **Кл.** | _Окса́н-**и**_   | _Марі́-**ї**_   | _Ле́с-**і**_   |

Однина

|         | **Тверда група** | **М’яка група**  |                  |
|---------|------------------|------------------|------------------|
| **Н.**  | _Полта́в-**а**_  | _Ві́нниц-**я**_  | _Тере́бл-**я**_  |
| **Р.**  | _Полта́в-**и**_  | _Ві́нниц-**і**_  | _Тере́бл-**і**_  |
| **Д.**  | _Полта́в-**і**_  | _Ві́нниц-**і**_  | _Тере́бл-**і**_  |
| **Зн.** | _Полта́в-**у**_  | _Ві́нниц-**ю**_  | _Тере́бл-**ю**_  |
| **Ор.** | _Полта́в-**ою**_ | _Ві́нниц-**ею**_ | _Тере́бл-**ею**_ |
| **М.**  | _…Полта́в-**і**_ | _…Ві́нниц-**і**_ | _…Тере́бл-**і**_ |
| **Кл.** | _Полта́в-**о**_  | _Ві́нниц-**е**_  | _Тере́бл-**е**_  |

**Друга відміна**

**Іменники чоловічого роду — загальні назви**

Однина

|         | **Тверда група**                    |                                      | **М’яка група**                       |                     | **Мішана група**         |
|---------|-------------------------------------|--------------------------------------|---------------------------------------|---------------------|--------------------------|
| **Н.**  | _коза́к_                            | _тигр_                               | _мудре́ць_                            | _о́брій_            | _меч_                    |
| **Р.**  | _козак-**а́**_                      | _ти́гр-**а**_                        | _мудрец-**я**_                        | _о́брі-**ю**_       | _меч-**а́**_             |
| **Д.**  | _козак_**_-о́ві_** _(_**_-у́_**_)_  | _ти́гр-о**ві (-у)**_                 | _мудрец-**е́ві** (**-ю**)_            | _о́брі-**єві(-ю)**_ | _меч **-е́ві (-у́)**_    |
| **Зн.** | _козак-**а́**_                      | _ти́гр-**а**_                        | _мудрец-**я**_                        | _о́брій_            | _меч_ _меч-**а́**_       |
| **Ор.** | _козак-**о́м**_                     | _ти́гр-**ом**_                       | _мудрец-**е́м**_                      | _о́брі-**єм**_      | _меч-**е́м**_            |
| **М.**  | _…козак_**_-о́ві_** _(_**_-у́_**_)_ | _… ти́гр-**ові**_ _(-**у**, -**і**)_ | _мудрец-**е́ві**, (-**ю́,** -**і́**)_ | _…о́брі-**ї(-ю)**_  | _…меч-**і** (-**е́ві**)_ |
| **Кл.** | _коза́ч-**е**_                      | _ти́гр-**е**_                        | _мудрец-**ю**_                        | _о́брі-**ю**_       | _ме́ч-**у**_             |

Множина

|         | **Тверда група** |                 | **М’яка група**   |                 | **Мішана група** |
|---------|------------------|-----------------|-------------------|-----------------|------------------|
| **Н.**  | _козак-**и́**_   | _ти́гр-**и**_   | _мудрец-**і́**_   | _о́брі-**ї**_   | _меч-**і́**_     |
| **Р.**  | _козак-**і́в**_  | _ти́гр-**ів**_  | _мудрец-**і́в**_  | _о́брі-**їв**_  | _меч-**і́в**_    |
| **Д.**  | _козак-**а́м**_  | _ти́гр-**ам**_  | _мудрец-**я́м**_  | _о́брі-**ям**_  | _меч-**а́м**_    |
| **Зн.** | _козак-**і́в**_  | _ти́гр-**ів**_  | _мудрец-**і́в**_  | __о́брі-**ї**_  | _меч-**і́**_     |
| **Ор.** | _козак-**а́ми**_ | _ти́гр-**ами**_ | _мудрец-**я́ми**_ | _о́брі-**ями**_ | _меч-**а́ми**_   |
| **М.**  | _…козак-**а́х**_ | _…ти́гр-**ах**_ | _…мудрец-**я́х**_ | _…о́брі-**ях**_ | _…меч-**а́х**_   |
| **Кл.** | _козак-**и́**_   | _ти́гр-**и**_   | _мудрец-**і́**_   | _о́брі-**ї**_   | _меч-**і**́_     |

**Іменники середнього роду — загальні назви**

Однина

|     | Тверда група   |                       | М’яка група     | Мішана група                            |
|-----|----------------|-----------------------|-----------------|-----------------------------------------|
| Н.  | _крил-**о́**_  | _по́л-**е**_          | _умі́нн-**я**_  | _плеч-_**е́**_                          |
| Р.  | _крил-**а́**_  | _по́л-**я**_          | _умі́нн-**я**_  | _плеч-_**а́**_                          |
| Д.  | _крил-**у́**_  | _по́л-**ю**_          | _умі́нн-**ю**_  | _плеч-_**у́**_                          |
| Зн. | _крил-**о́**_  | _по́л-**е**_          | _умі́нн-**я**_  | _плеч-_**е́**_                          |
| Ор. | _крил-**о́м**_ | _по́л-**ем**_         | _умі́нн-**ям**_ | _плеч-_**е́м**_                         |
| М.  | _…крил-**і́**_ | _…по́л-**і**, -**ю**_ | _…умі́нн-**і**_ | _…плеч-**і́**, -**у́** і плеч-е́в**і**_ |
| Кл. | _крил-**о́**_  | _по́л-**е**_          | _умі́нн-**я**_  | _плеч-**е́**_                           |

Множина

|     | Тверда група                 |                 | М’яка група      | Мішана група                      |
|-----|------------------------------|-----------------|------------------|-----------------------------------|
| Н.  | _кри́л-**а**_                | _пол-**я́**_    | _умі́нн-**я**_   | _пле́ч-**і**_                     |
| Р.  | _крил_                       | _пол-**і́в**_   | _умі́нь_         | _плеч-**е́й**_, _пліч_            |
| Д.  | _кри́л-**ам**_               | _пол-**я́м**_   | _умі́нн-**ям**_  | _плеч-**а́м**_ _і_ _пле́ч-**ам**_ |
| Зн. | _кри́л-**а**_                | _пол-**я́**_    | _умі́нн-**я**_   | _пле́ч-**і**_                     |
| Ор. | _кри́л-**ами** _і_  _кри́ль_ | _пол-**я́ ми**_ | _умі́нн-**ями**_ | _плеч-**и́ма**_                   |
| М.  | _…кри́л-**ах**_              | _…пол-**я́х_    | _…умі́нн-**ях**_ | _…плеч-**а́х**_                   |
| Кл. | _кри́л-**а**_                | _пол-**я́**_    | _умі́нн-**я**_   | _пле́ч-**і**_                     |

**Іменники чоловічого роду — власні назви**

Однина

|     | Тверда група                       |                                       | М’яка група                           |
|-----|------------------------------------|---------------------------------------|---------------------------------------|
| Н.  | _Євге́н_                           | _Оле́сь_                              | _І́гор_                               |
| Р.  | _Євге́н-**а**_                     | _Оле́с-**я**_                         | _І́гор-**я**_                         |
| Д.  | _Євге́н-**ові**_ (_-**у**_)        | _Оле́с-**еві**_ (_-**ю**_)            | _І́гор-**еві, (_-**ю**_)              |
| Зн. | _Євге́н-**а**_                     | _Оле́с-**я**_                         | _І́гор-**я**_                         |
| Ор. | _Євге́н-**ом**_                    | _Оле́с-**ем**_                        | _І́гор-**ем**_                        | 
| М.  | _…Євге́н-**ові**_ (_-у_, _-**і**_) | _…Оле́с-**еві**_ (_-**ю**_, _-**і**_) | _…І́гор-**еві**_ (_-**ю**_, _-**і**_) |
| Кл. | _Євге́н-**е**_                     | _Оле́с-**ю**_                         | _І́гор**-ю**_                         |

|     | Мішана група                                                                | Тверда група                      |
|-----|-----------------------------------------------------------------------------|-----------------------------------|
| Н.  | _Тимі́ш_                                                                    | _Дністе́р_                        |
| Р.  | _Тимо́ш-**а**_ і _Тимош-**а ́**_                                            | _Дністр-**а́**_                   |
| Д.  | _Тимо́ш-**еві**_ _(-**у**)_ і _Тимош**-е́ві**_ _(-**у**́)_                  | _Дністр-**у́** (**-о́ві**)_       |
| Зн. | _Тимо́ш-**а**_ і _Тимош-**а́**_                                             | _Дністе́р_                        |
| Ор. | _Тимо́ш-**ем**_ і _Тимош-**е́м**_                                           | _Дністр-**о́м**_                  | 
| М.  | _Тимо́ш-е**ві**_ _(-**у**,-**і**)_ і _Тимош-е́**ві**_ _(-**у ́** ,-**і́**)_ | _Дністр**-у́** (-**о́ві,**-і**́)_ |
| Кл. | _Тимо́ш-**е**_                                                              | _Дні́стр-**е**_                   |

Множина

|     | Тверда група     |                 | М’яка група     | Мішана група                        |
|-----|------------------|-----------------|-----------------|-------------------------------------|
| Н.  | _Євге́н-**и**_   | _Оле́с-**і**_   | _І́гор-**і**_   | _Тимо́ш-**і**_ і _Тимош-**і́**_     |
| Р.  | _Євге́н-**ів**_  | _Оле́с-**ів**_  | _І́гор-**ів**_  | _Тимо́ш-**ів**_ і _Тимош-**і́в**_   |
| Д.  | _Євге́н-**ам**_  | _Оле́с-**ям**_  | _І́гор-**ям**_  | _Тимо́ш-**ам**_ і _Тимош-**а́м**_   |
| Зн. | _Євге́н-**ів**_  | _Оле́с-**ів**_  | _І́гор-**ів**_  | _Тимо́ш-**ів**_ і _Тимош-**і́в**_   |
| Ор. | _Євге́н-**ами**_ | _Оле́с**-ями**_ | _І́гор**-ями**_ | _Тимо́ш-**ами**_ і _Тимош-**а́ми**_ |
| М.  | _…Євге́н-**ах**_ | _…Оле́с-**ях**_ | _…І́гор-**ях**_ | _…Тимо́ш-**ах**_ і _…Тимош-**а́х**_ |
| Кл. | _Євге́н-**и**_   | _Оле́с-**і**_   | _І́гор**-і**_   | _Тимо́ш-**і**_ і _Тимош-**і́**_     |

**Зразки відмінювання іменників чоловічого роду з основою на _-р_**

Однина

|     | Тверда група                     |                                      | М’яка група                          |                                    |
|-----|----------------------------------|--------------------------------------|--------------------------------------|------------------------------------|
| Н.  | _Пасажи́р_                       | _бульва́р_                           | _байка́р_                            | _ко́зир_                           |
| Р.  | _пасажи́р-**а**_                 | _бульва́р-**у**_                     | _байкар-**я́**_                      | _ко́зир-**я**_                     |
| Д.  | _пасажи́р-**ові** (-**у**)_      | _бульва́р-**у** (**-****ові**)_      | _байкар-**е́ві** (**ю́**)_           | _ко́зир-**ю**  (-**еві**)_         |
| Зн. | _пасажи́р-**а**_                 | _бульва́р_                           | _байкар-**я**́_                      | _ко́зир (**-я**)_                  |
| Ор. | _пасажи́р-**ом**_                | _бульва́р-**ом**_                    | _байкар-**е́м**_                     | _ко́зир-е**м**_                    |
| М.  | _…пасажи́р-**ові** (**-у, -і**)_ | _…бульва́р-**і** (-**ові,** -**у**)_ | _…байкар-**е́ві**(-**ю**́, **-і́**)_ | _…ко́зир-**і** (**-еві,** -**ю**)_ |
| Кл. | _пасажи́р-**е**_                 | _бульва́р-**е**_                     | _байка́р-**ю**_                      | _ко́зир-**ю**_                     |

|         | **Мішана група**                        |
|---------|-----------------------------------------|
| **Н.**  | _ковзаня́р_                             |
| **Р.**  | _ковзаняр-**а́**_                       |
| **Д.**  | _ковзаняр-**е́ві** (-**у́** )_          |
| **Зн.** | _ковзаняр-**а́**_                       |
| **Ор.** | _ковзаняр-**е́м**_                      |
| **М.**  | _…ковзаняр-**е́ві** (-**у́,** -**і́**)_ |
| **Кл.** | _ковзаня́р-**е**_                       |

Множина

|     | Тверда група       |                    | М’яка група        |                  |
|-----|--------------------|--------------------|--------------------|------------------|
| Н.  | _пасажи́р-**и**_   | _бульва́р-**и**_   | _байкар-**і́**_    | _ко́зир-**і**_   |
| Р.  | _пасажи́р-**ів**_  | _бульва́р-**ів**_  | _байкар-**і́в**_   | _ко́зир-**ів**_  |
| Д.  | _пасажи́р-**ам**_  | _бульва́р-**ам**_  | _байкар-**я́м**_   | _ко́зир-**ям**_  |
| Зн. | _пасажи́р-**ів**_  | _бульва́р-**и**_   | _байкар-**і́в**_   | _ко́зир (**і**)_ |
| Ор. | _пасажи́р-**ами**_ | _бульва́р-**ами**_ | _байкар-**я́ми**_  | _ко́зир-**ями**_ |
| М.  | _…пасажи́р-**ах**_ | _…бульва́р-**ах**_ | __…байкар-**я́х**_ | _…ко́зир-**ях**_ |
| Кл. | _пасажи́р-**и**_   | _бульва́р-**и**_   | _байкар-**і́**_    | _ко́зир-**і**_   |

|         | **Мішана група**    |
|---------|---------------------|
| **Н.**  | _ковзаняр-**і́**_   |
| **Р.**  | _ковзаняр-**і́в**_  |
| **Д.**  | _ковзаняр-**а́м**_  |
| **Зн.** | _ковзаняр-**і́в**_  |
| **Ор.** | _ковзаняр-**а́ми**_ |
| **М.**  | _…ковзаняр-**а́х**_ |
| **Кл.** | _ковзаняр-**і́**_   |

**Зразок відмінювання іменника _Госпо́дь_**

|         |                                               |
|---------|-----------------------------------------------|
| **Н.**  | _Госпо́дь_                                    |
| **Р.**  | _Го́спод-**а**_                               |
| **Д.**  | _Го́спод-**ові**  (-**у**) і Господ-**е́ві**_ |
| **Зн.** | _Го́спод-**а**_                               |
| **Ор.** | _Го́спод-**ом**_                              |
| **М.**  | _…Го́спод-**ові** (**-у**, **-і**)_           |
| **Кл.** | _Го́спод-**и**_                               |

**Відмінювання іменників на _-ище_ (жін. і середн. р.)**

|         | **Однина**          | **Множина**      |
|---------|---------------------|------------------|
| **Н.**  | _баби́щ-**е**_      | _баби́щ-**а**_   |
| **Р.**  | _баби́щ-**і/-а**_   | _баби́щ_         |
| **Д.**  | _баби́щ-**і/-у**_   | _баби́щ-**ам**_  |
| **Зн.** | _баби́щ-**е/-у**_   | _баби́щ_         |
| **Ор.** | _баби́щ-**ею/-ем**_ | _баби́щ-**ами**_ |
| **М.**  | _…баби́щ-**і**_     | _баби́щ-**ах**_  |
| **Кл.** | _баби́щ-**е**_      | _баби́щ-**а**_   |

**Примітка**_._ Тип відмінювання іменників на **_-ище_** (_баби́ще_ — жін. і середн. рід_, свекру́шище_ — жін. і середн. рід і под.) при хитанні в морфологічному роді залежить від значення роду: якщо іменник має дві форми роду (_баби́ще_ — жін. і середн. рід), то для форми жін. роду лише в називному, знахідному та кличному відмінках однини властиве закінчення **_-е_**, типове для іменників другої відміни середнього роду, а в інших відмінках їхні закінчення збігаються із закінченнями іменників першої відміни (обидва варіанти наявні в знахідному відмінку), а для середн. роду — послідовність відмінювання за зразками відмінювання іменників другої відміни середн. роду.

**Третя відміна**

Однина

|         |               |                   |                                   |
|---------|---------------|-------------------|-----------------------------------|
| **Н.**  | _тінь_        | _по́дорож_        | _гі́дність_                       |
| **Р.**  | _ті́н-**і**_  | _по́дорож-**і**_  | _гі́дност-**і**,  гі́дност-**и**_ |
| **Д.**  | _ті́н-**і**_  | _по́дорож-**і**_  | _гі́дност-**і**_                  |
| **Зн.** | _тінь_        | _по́дорож__       | _гі́дність_                       |
| **Ор.** | _ті́нн-**ю**_ | _по́дорожж-**ю**_ | _гі́дніст-**ю**_                  |
| **М.**  | _…ті́н-**і**_ | _…по́дорож-**і**_ | _…гі́дност-**і**_                 |
| **Кл.** | _ті́н-**е**_  | _по́дорож-**е**_  | _гі́дност-**е**_                  |

Множина

|         |                |                    |
|---------|----------------|--------------------|
| **Н.**  | _ті́н**-і**_   | _по́дорож-**і**_   |
| **Р.**  | _ті́н-**ей**_  | _по́дорож-**ей**_  |
| **Д.**  | _ті́н-**ям**_  | _по́дорож-**ам**_  |
| **Зн.** | _ті́н-**і**_   | _по́дорож-**і**_   |
| **Ор.** | _ті́н-**ями**_ | _по́дорож-**ами**_ |
| **М.**  | _…ті́н-**ях**_ | _…по́дорож-**ах**_ |
| **Кл.** | _ті́н-**і**_   | _по́дорож-**і**_   |

**Четверта відміна**

Однина

|         |                   |                              |                                                            |
|---------|-------------------|------------------------------|------------------------------------------------------------|
| **Н.**  | _курч-**а́**_     | _ім’-**я́**_                 | _ті́м**’**-я**_                                            |
| **Р.**  | _курч-**а́т-и**_  | _і́м-**ен-і**, ім’-**я́**_   | _ті́м-**ен**-і, ті́м**’**-я**_                             |
| **Д.**  | _курч-**а́т-і**_  | _і́м-**ен-і**_               | _ті́м-**ен**-і, ті́м**’**-ю**_                             |
| **Зн.** | _курч-**а́**_     | _ім’-**я́**_                 | _ті́м**’**-я**_                                            |
| **Ор.** | _курчx§-**а́м**_  | _і́м-**ен-ем**, ім’-**я́м**_ | _ті́м-**ен-ем**, ті́м**’**-ям**_                           |
| **М.**  | _…курч-**а́т-і**_ | _…і́м-**ен-і**_              | _…ті́м-**ен-**і, ті́м**’**-ї**, але  і  по  ті́м**’**-ю**_ |
| **Кл.** | _курч-**а́**_     | _ім’-**я́, ** і́м-**ен-**е_  | _ті́м**’**-я**_                                            |

Множина

|         |                    |                    |                   |
|---------|--------------------|--------------------|-------------------|
| **Н.**  | _курч-**а́т-а**_   | _ім**-ен-а́_       | _ті́м**’**-я**_   |
| **Р.**  | _курч-**а́т**_     | _**ім**-е́н**_     | _ті́м**’**-їв**_  |
| **Д.**  | _курч-**а́т-ам**_  | _ім**-ен-а́м_      | _ті́м**’**-ям**_  |
| **Зн.** | _курч-**а́т(а)**_  | _**ім**-ен-а́_     | _ті́м**’**-я**_   |
| **Ор.** | _курч-**а́т-ами**_ | _**ім**-ен-а́ми**_ | _ті́м**’**-ями**_ |
| **М.**  | _…курч-**а́т-ах**_ | _…ім**-ен-а́х**_   | _ті́м**’**-ях**_  |

УВАГИ ДО ПРАВОПИСУ ВІДМІНКОВИХ ФОРМ

І відміна

А. Однина

§ 69. Родовий відмінок
У родовому відмінку однини іменники першої відміни мають закінчення **-и, -і, -ї:**
1) **-и** набувають іменники твердої групи: _до́ньк_**_и_**_, дочк_**_и́_**_, кни́жк_**_и_**_, ма́м_**_и_**_, маши́н_**_и_**_, перемо́г_**_и_**_, роди́н_**_и_**_, фа́брик_**_и_**_;_
2) **-і** (після голосного, м’якого знака та апострофа _—_**-ї)** мають іменники першої відміни м’якої та мішаної груп: _бу́р_**_і_**_, гри́вн_**_і_** (від _гри́вня —_ грошова одиниця)_, дуе́нь_**_ї_**_, мрі́_**_ї_**_, наді́_**_ї_**_, пра́ц_**_і_**_, відмі́нниц_**_і_**_, сім’_**_ї́_**_; кру́ч_**_і_**_, меж_**_і́_**_, пло́щ_**_і_**_, ти́ш_**_і_**_._
   **Примітка.**Однакові за написанням форми родового відмінка однини та називного множини окремих іменників нерідко мають різні наголоси, пор.: _дочк_**_и́_** _—до́чк_**_и_**_, земл_**_і́_** _—зе́мл_**_і_**_, кни́жк_**_и_**_—книжк_**_и́_**_, меж_**_і́_** _—ме́ж_**_і_**_, сестри́ —се́стр_**_и_**_, сім’_**_ї́_** _—сі́м’_**_ї_**_._

§ 70. Давальний відмінок
У давальному відмінку однини іменники першої відміни мають закінчення **-і,**після голосного,м’якого знака та апострофа—**-ї:**_до́ньц_**_і_**_, дочц_**_і́_**_, кни́жц_**_і_**_, маши́н_**_і_**_, перемо́з_**_і_**_, фа́бриц_**_і_**_; бу́р_**_і_**_, гри́вн_**_і_**_, дуе́нь_**_ї_**_, наді́_**_ї_**_, відмі́нниц_**_і_**_, сім’_**_ї́_**_, статт_**_і́_**_, кру́ч_**_і_**_, меж_**_і́_**_, пло́щ_**_і_**_, ти́ш_**_і_**_._

§ 71. Знахідний відмінок
У знахідному відмінку однини іменники першої відміни твердої та мішаної груп мають закінчення **-у,** м’якої — **-ю****_:_** _до́ньк_**_у_**_, дочк_**_у́_**_, кни́жк_**_у_**_, маши́н_**_у_**_, перемо́г_**_у_**_, фа́брик_**_у_**_; кру́ч_**_у_**_, меж_**_у́_**_, пло́щ_**_у_**_, ти́ш_**_у_**_; бу́р_**_ю_**_, гри́вн_**_ю_**_, дуе́нь_**_ю_**_, наді́_**_ю_**_, відмі́нниц_**_ю_**_, сім’_**_ю́_**_, статт_**_ю́_**_._

§ 72. Орудний відмінок
В орудному відмінку однини іменники першої відміни твердої групи мають закінчення **-ою,** м’якої та мішаної груп — **-ею,** після голосного, м’якого знака та апострофа — **-єю:** _до́ньк_**_ою_**_, дочк_**_о́ю_**_, кни́жк_**_ою_**_, маши́н_**_ою_**_, перемóг_**_ою_**_, фа́брик_**_ою_**_; бýр_**_ею_**_, гри́вн_**_ею_**_, дуе́нь_**_єю_**_, надí_**_єю_**_, відмі́нниц_**_ею_**_, сім’_**_є́ю_**_, статт_**_éю_**_; крýч_**_ею_**_, меж_**_éю_**_, плóщ_**_ею_**_, ти́ш_**_ею_**_._

§ 73. Місцевий відмінок
У місцевому відмінку однини іменники першої відміни мають закінчення **-і,** після голосного, м’якого знака та апострофа — **-ї:** _на до́ньц_**_і_**_, на дочц_**_і́_**_, на кни́жц_**_і_**_, на маши́н_**_і_**_, на фáбриц_**_і_**_, у бýр_**_і_**_, у перемóз_**_і_**_, по доро́з_**_і_**_, по сте́жц_**_і_**_, по руц_**_і́_**_; при до́ньц_**_і_**_, при дочц_**_і́_**_; на гри́вн_**_і_**_, на дуе́нь_**_ї_**_, у надí_**_ї_**_, у сім’_**_ї́_**_, у статт_**_í́_**_, при відмі́нниц_**_і_**_, при сім’_**_ї́_**_; на крýч_**_і_**_, на меж_**_і́_**_, на плóщ_**_і_**_, у ти́ш_**_і_**_, у меж_**_і́_**_, по кру́ч_**_і_**_, по пло́щ_**_і_**_._
**Примітка.** Перед закінченням **-і** в давальному та місцевому відмінках приголосні **г, к, х** переходять відповідно в **з, ц, с:** _но_**_г_**_á — но_**_з_**_í, ру_**_к_**_á — ру_**_ц_**_í, мý_**_х_**_а — мý_**_с_**_і._

§ 74. Кличний відмінок
У кличному відмінку однини іменники першої відміни мають закінчення **-о, -е, -є, -ю.**
1) **-о** властиве іменникам твердої групи: _до́ньк_**_о_**_, до́чк_**_о_**_, дружи́н_**_о_**_, Гáнн_**_о_** _Михáйлівн_**_о_**_, кни́жк_**_о_**_, перемóг_**_о_**_, сéстр_**_о_**;
2) **-е** набувають іменники м’якої та мішаної груп, **є** — іменники м’якої групи після голосного, м’якого знака та апострофа: _вóл_**_е_**_, відмі́нниц_**_е_**_, гри́вн_**_е_**_, дýш_**_е_**_, зéмл_**_е_**_, Кáтр_**_е_**_, крýч_**_е_**_, магара́дж_**_е_**_, ра́дж_**_е_**; а також _І́лл_**_е_**_; дуе́нь_**_є_**_, Марí_**_є_**_, мрí_**_є_**_, Соломí_**_є_**;
3) **-ю** мають деякі пестливі іменники м’якої групи: _бабýс_**_ю_**_, Гáл_**_ю_**_, дóн_**_ю_**_, Катру́с_**_ю_**_, Мару́с_**_ю_**_, матýс_**_ю_**_, тітýс_**_ю_**_._
   **Примітка 1.** У звертаннях, що складаються з двох особових імен — імені та по батькові, обидва слова мають закінчення тільки кличного відмінка: _Оксáн_**_о_** _Івáнівн_**_о_**_, Марí_**_є_** _Васи́лівн_**_о_**_._
   **Примітка 2.** У звертаннях до жінок, що складаються із загальної назви та прізвища, форму кличного відмінка мають обидва іменники: _добро́дійк_**_о_** _Варивод_**_о_**_, па́ні Гарку́ш_**_е_**_, поетк_**_о_** _Забашт_**_о_**.

Б. Множина

§ 75. Називний відмінок
1. У називному відмінку множини іменники першої відміни твердої групи мають закінчення **-и**, м’якої та мішаної груп—**-і,** після голосного, м’якого знака та апострофа—**-ї**_:  _книжк_**_и́_**_, маши́н_**_и_**_, перемóг_**_и_**_, фа́брик_**_и_**_; бýр_**_і_**_, дуе́нь_**_ї_**_, надí_**_ї_**_, відмі́нниц_**_і_**_, статт_**_í_**_, сíм’_**_ї_**_; крýч_**_і_**_, мéж_**_і_**_, ми́ш_**_і_**_, плóщ_**_і_**; також іменники чол. роду: _джу́р_**_и_**_, ра́дж_**_і_**_, сýдд_**_і_**_._

§ 76. Родовий відмінок
У родовому відмінку множини іменники першої відміни мають нульове закінчення або закінчення **-ей, -ів**:
1) нульове закінчення мають іменники твердої, м’якої та мішаної груп: _верст_ (від _верст_**_а́_** _—_давня одиниця вимірювання відстані)_, верств_ (від _верств_**_а́_** — шар) і _верст_**_о́в_** (від _верств_**_а́_** _—_ давня одиниця вимірювання відстані)_, ви́гід_ (від _ви́год_**_а_**) і _вигі́д_ (від _виго́д_**_а_**), _губ_ (і _губ_**_і́в_**), _дорі́г, маши́н, назв, свобо́д, фа́брик, шкіл; бур, доло́нь, леге́нь_ (і _леге́н_**_ів_**_), наді́й, робітни́ць; круч, меж, площ_; в іменників іншомовного походження здебільшого наявне нульове закінчення: _арф, догм, пальм, шайб._
2) невелика група іменників жін. роду мають закінчення **-ей:** _миш_**_е́й_**_, свин_**_е́й_**_,_ або нульову основу на **_-ей_**: _баде́й_ (від _бадд_**_і_**́)_, сіме́й_ (від _сі́м’_**_ї_**)_, стате́й_ (від _статт_**_і́_**) та ін.;
3) закінчення **-ів** має невелика група іменників чол. роду: _гайдама́к_**_ів_**_, су́дд_**_ів_**_, старост_**_і́в_** (від _старост_**_и́_** (у весільному обряді)) і _ста́рост_ (від _ста́рост_**_и_** (керівна особа)), _те́сл_**_ів_**, окремі іменники жін. роду (див. вище п. а), а також прізвища_: Журб_**_і́в_**_, Чупри́нк_**_ів_** і т. ін.; для окремих іменників можливі варіанти із закінченням **_-ів_** і нульовим закінченням: _мам_**_и́_** — _мам_**_і́в_** і _ма́м_**_и_** _— мам, баби́ — баб_**_і́в_** і рідко _баб_; у прізвищах: _Ма́йбород_**_ів_** і _Ма́йбород, Ста́рост_**_ів_** і _Ста́рост_.
   **Примітка 1.** В іменників, що мають у називному відмінку однини сполучення двох різних приголосних, у родовому відмінку множини між такими приголосними з’являються **о** або **е.**
   **О** виникає в тих іменників, які мають після приголосного основи суфікс **-к:** _до́ч_**_о_**_к_ (_до́ч_**_к_**_и_)_, книж_**_о́_**_к,_ (_книж_**_к_**_и́_), _ку́ль_**_о́_**_к_ (_ку́ль_**_к_**_и́_)_, мис_**_о́_**_к_ (_мис_**_к_**_и́_) і т. ін., а також в іменників між двома приголосними: _гр_**_а_** (мн. _і́гр_**_и_**_), ку́хн_**_я_**_, пове́рхн_**_я_**_, со́сн_**_а́_**_, су́кн_**_я_**_, це́ркв_**_а_** _— і́г_**_о_**_р_, _ку́х_**_о_**_нь, пове́рх_**_о_**_нь, со́с_**_о_**_н_ (і _со́с_**_е_**_н_)_, су́к_**_о_**_нь, церк_**_о́_**_в_. У низці іменників з’являється відповідно **е (є):** _бо́_**_є_**_нь, во́_**_є_**_н (_і _війн), гри́в_**_е_**_нь, до́м_**_е_**_н, дуе́н_**_ей_**_, ескадри́́л_**_ей_**_, копа́л_**_е_**_нь, ла́з_**_е_**_нь, мі́т_**_е_**_л, шаб_**_е́_**_ль_, але _букв_ (одн. _бу́кв_**_а_**)_, мавп_ (одн. _ма́вп_**_а_**)_, шахт_ (одн. _ша́хт_**_а_**)_._
   **Примітка 2.** В іменників іншомовного походження з подвоєними приголосними в родовому відмінку множини це подвоєння збережено_: бонн_ (від _бо́нна_), _булл_ (від _бу́лла_), _ванн_ (від _ва́нна_), _вілл_ (від _ві́лла_), _мадо́нн_ (від _мадо́нна_), _панн_ (від _па́нна_).

§ 77. Давальний відмінок
У давальному відмінку множини іменники першої відміни мають закінчення **-ам, -ям**:
1) закінчення **-ам** мають іменники твердої та мішаної груп: _книжк_**_а́м_**_, маши́н_**_ам_**_, фа́брик_**_ам_**_; кру́ч_**_ам_**_, ме́ж_**_ам_**, _пло́щ_**_ам_**.
2) закінчення **-ям** мають іменники м’якої групи: _бу́р_**_ям_**_, дуе́нь_**_ям_**_, гри́вн_**_ям_**_, ескадри́ль_**_ям_**_, наді́_**_ям_**_, відмі́нниц_**_ям_**_, сі́м’_**_ям_**_, статт_**_я́м_**.

§ 78. Знахідний відмінок

У знахідному відмінку множини іменники першої відміни мають форму, однакову з формою називного або родового відмінка множини, причому:
1) іменники — назви істот мають форму, однакову з формою родового відмінка множини: _ведме́ди́ць, вовчи́ць, листоно́ш, міхоно́ш, молоди́ць, відмі́нниць, украї́нок; дуе́ней, свине́й._
   **Примітка.** Іменники — назви окремих свійських тварин, комах мають також менш поширену форму, однакову з формою називного відмінка_: гна́ти ове́ць_ (і _ві́вц_**_і_**), _па́сти корі́в_ (і _коро́в_**_и_**), _годува́ти свин_**_е́й_** (і _сви́н_**_і_**), _ловити мух_ (і _му́х_**_и_**_)_;
2) іменники — назви неістот уживаються у формі, однаковій із формою називного відмінка: _книжк_**_и́_**_, маши́н_**_и_**_, фа́брик_**_и_**_; ву́лиц_**_і_**_, гри́вн_**_і_**_, друка́рн_**_і_**_, ескадри́ль_**_ї_**_, мрі́_**_ї_**_, сі́м’_**_ї_**_, кру́ч_**_і_**_, ме́ж_**_і_**_, пло́щ_**_і_**_._

§ 79. Орудний відмінок

5. В орудному відмінку множини іменники першої відміни мають закінчення **-ами, -ями, -ми**:
1) закінчення **-ами** мають іменники твердої та мішаної груп: _книжк_**_а́ми_**_, маши́н_**_ами_**_, фа́брик_**_ами_**_, кру́ч_**_ами_**_, ме́ж_**_ами_**_, пло́щ_**_ами_****;**
2) закінчення **-ями** властиве іменникам м’якої групи: _ву́лиц_**_ями_**_, гри́вн_**_ями_**_, друка́рн_**_ями_**_, дуе́нь_**_ями_**_, ескадри́ль_**_ями_**_, мрі́_**_ями_**_, відмі́нниц_**_ями_**_, сі́м’_**_ями_**_, статт_**_я́ми_**;
3) варіантні закінчення **-ми** (поряд із формами на **-ами, -ями**) мають лише поодинокі іменники: _слізь_**_ми́_** (і _сльоз_**_а́ми_**), _свинь_**_ми́_** (і _сви́н_**_ями_**).

§ 80. Місцевий відмінок

У місцевому відмінку множини іменники першої відміни мають закінчення **-ах** для твердої та мішаної груп і **-ях** — для м’якої групи: _у книжк_**_а́х_**_, на маши́н_**_ах_**_, на кру́ч_**_ах_**_, на ме́ж_**_ах_**_, на гри́вн_**_ях_**_, на дуе́нь_**_ях_**_, на ескадри́ль_**_ях_**_, у статт_**_я́х_**_, у сі́м’_**_ях_**_; по доро́гах, по рук_**_а́х_**_, по стежк_**_а́х_**_._

§ 81. Кличний відмінок

У кличному відмінку множини іменники першої відміни мають форму, однакову з називним: баби́, до́чки, жінки́, гри́вні, дуе́ньї, відмі́нниці.

ІІ відміна

А. Однина

§ 82. Родовий відмінок

У родовому відмінку однини іменники другої відміни залежно від їхнього значення мають закінчення **-а, -я** або **-у, -ю.**
1. Іменники середн. роду в родовому відмінку однини закінчуються лише на **-а** (у твердій та мішаній групах), **-я** (у м’якій, зрідка — у мішаній групі): _мі́ст_**_а_**_, сел_**_а́_**_, плеч_**_а́_**_, прі́звищ_**_а_**_; умі́нн_**_я_**_, знаря́дд_**_я_**_, мо́р_**_я_**_, обли́чч_**_я_**_, узбі́чч_**_я_**_, по́л_**_я_**_._
2. Іменники чол. роду із закінченням **-о** в родовому відмінку однини набувають закінчення лише **-а** (у твердій та мішаній групах), **-я** (у м’якій групі): _ба́тьк_**_а_**_, Дмитр_**_а́_**_, Дороше́нк_**_а_**_, Тесле́нк_**_а_**_, Франк_**_а́_**_, Шевче́нк_**_а_**_; Анто́ся, Бене́д_**_я_**_, Олексі́_**_я_**.
   2.1. Іменники чол. роду в родовому відмінку однини з основою на приголосний набувають закінчення **-а, -я** або **-у, -ю** залежно від значення істоти або значення неістоти, конкретного чи абстрактного значення та інших чинників.
   2.1.1. Закінчення **-а** (у твердій та мішаній групах), **-я** (у м’якій групі) мають іменники чол. роду:
   2.1.1.1. Назви істот у звичайній та зменшено-пестливій формі: _акаде́мік_**_а_**_, во́їн_**_а_**_, делега́т_**_а_**_, свяще́нник_**_а_**_, співак_**_а́_**_, тесляр_**_а́_**_, митц_**_я́_**_, незнайо́мц_**_я_**_, промо́вц_**_я_**_, татус_**_я́_**_, фено́мен_**_а_** (людина)_, учи́тел_**_я_**_, у́чн_**_я_**_, фахівц_**_я́_**_; Богда́н_**_а_**_, Бори́с_**_а_**_, Олекса́ндр_**_а_**_, Тара́с_**_а_**_; Андрі́_**_я_**_, Васил_**_я́_**_, Віта́лі_**_я_**_, Сергі́_**_я_**_, Ю́рі_**_я_**_; козаче́ньк_**_а_**_, хло́пчик_**_а_**; _во́вчик_**_а_**_, за́йчик_**_а_**_, соко́лик_**_а_**; та персоніфіковані предмети і явища: _Ві́тр_**_а_**_, Моро́з_**_а_** та ін.
   2.1.1.2. Назви неістот у звичайній та зменшено-пестливій формі, що позначають конкретні предмети, зокрема:
   а) назви дерев: _бе́рест_**_а_**_, ду́б_**_а_**_, кле́н_**_а_**_, я́вор_**_а_**_, я́сен_**_я_**; _дубк_**_а́_**_, яворо́ньк_**_а_**_, ясено́чк_**_а_**_;_
   б) назви технічних реалій, машин і їх деталей: _ваго́н_**_а_**_, електрока́р_**_а_**_, ескала́тор_**_а_**_, комп’ю́тер_**_а_**_, літак_**_а_**_́, моніто́р_**_а_**_, мото́р_**_а_**_, по́тяг_**_а_**_, тра́ктор_**_а_**_; автомобі́л_**_я_**_, ди́зел_**_я_**_, по́ршн_**_я_**_; ваго́нчик_**_а_**_, літачк_**_а́_**;
   в) терміни іншомовного походження, які позначають предмети, структурні елементи, геометричні тіла та їхні частини, математичні, лінгвістичні поняття: _а́том_**_а_**_, ве́ктор_**_а_**_, елеме́нт_**_а_**_, еліпсо́їд_**_а_**_, інтегра́л_**_а_**_, като́д_**_а_**_, ква́рк_**_а_**_, квадра́т_**_а_**_, коефіціє́нт_**_а_**_, ко́нус_**_а_**_, ко́синус_**_а_**_, цилі́ндр_**_а_**_; а́фікс_**_а_**_, інтерфі́кс_**_а_**_, локати́в_**_а_**_, пре́фікс_**_а_**_, су́фікс_**_а_** та ін., але _си́нтаксис_**_у_**_, фразеологі́зм_**_у_** (про інші категорії термінів див. п. 2);
   г) українські за походженням безафіксні та суфіксальні іменники-терміни: _відмі́нк_**_а_**_, восьмику́тник_**_а_**_, дода́тк_**_а_**_, займе́нник_**_а_**_, знаме́нник_**_а_**_,_ _іме́нник_**_а_**_, прикме́тник_**_а_**_, прислі́вник_**_а_**_, трику́тник_**_а_**_, чисе́льник_**_а_**, _числі́вник_**_а_**, _шкі́в_**_а_**_; про́мен_**_я_**_,_ але _ви́д_**_у_**_, ро́д_**_у_**, _скла́д_**_у_**_, спо́соб_**_у_** (див. п. 2.1.2.1(г));
   ґ) назви одиниць вимірюваня довжини (_дю́йм_**_а_**_, ме́тр_**_а_**_, кіломе́тр_**_а_**) або маси (_гра́м_**_а_**_, кілогра́м_**_а_**_, фу́нт_**_а,_** _фу́нтик_**_а_**)_;_
   д) назви відрізків часу, днів тижня і місяців: _дн_**_я_**_, вівто́рк_**_а_**_, понеді́лк_**_а_**_; листопа́д_**_а_**_, мі́сяц_**_я_**_, сі́чн_**_я_**_, ти́жн_**_я_**; але _ві́к_**_у_**_, листопа́д_**_у_** (явище природи)_, ро́к_**_у_** (сукупність місяців, тижнів і днів)_, по́яс_**_у_** (смуга фізичних об’єктів, частина поверхні земної кулі) (див. 2.1.2(2), а також числові назви: _деся́тк_**_а_**_, мільйо́н_**_а_**_, мілья́рд_**_а_**;
   е) назви грошових знаків: _грош_**_а́_**_, до́лар_**_а_**_, карбо́ванц_**_я_**_, санти́м_**_а_**_, фра́нк_**_а_**_, це́нт_**_а_**_, черві́нц_**_я_**, _черві́нчик_**_а_**;
   є) назви органів і частин тіла: _живот_**_а́_**_, кишковик_**_а́_**_, м’я́з_**_а_**_, но́с_**_а_**_, ро́т_**_а_**_, скеле́т_**_а_**_, сугло́б_**_а_**_, хребт_**_а́_**_, шлу́нк_**_а_**_, па́льц_**_я_**; _живо́тик_**_а_**_, па́льчик_**_а_**_,_ але _стравохо́д_**_у_** та ін. (див. 2. 3);
   ж) назви житлових приміщень, сільськогосподарських і технічних будівель і їхніх частин, архітектурних деталей: _бара́к_**_а_**_, ко́мин_**_а_**_, одві́рк_**_а_**_, підда́шк_**_а_**_, причі́лк_**_а_**_, сво́лок_**_а_**_, флі́гел_**_я_**_, димар_**_я́_**_; вітряк_**_а́_**_, ву́лик_**_а_**_, голубник_**_а́_**_; акведу́к_**_а_**_, баге́т_**_а_**_, е́ркер_**_а_**_, карни́з_**_а_**_, балко́н_**_а_**_, па́ндус_**_а_**_, та́мбур_**_а_**_; балко́нчик_**_а_**; але _підму́рк_**_у_**_, поко́_**_ю_** (див. 2.1.2(3));
   з) назви предметів побуту: _нож_**_а́_**_, ча́йник_**_а_**_, черпак_**_а́_**_; дива́н_**_а_**_, ми́сник_**_а_**_, серва́нт_**_а_**; _стільц_**_я́_**; _сті́льчик_**_а_**;
   и) назви одягу і взуття: _дже́мпер_**_а_**_, жупа́н_**_а́_**_, кобеняк_**_а́_**_, костю́м_**_а_**_, ку́нту́ш_**_а_**_, піджак_**_а́_**_, плащ_**_а_**_́, по́яс_**_а_** (елемент одягу), _све́тр_**_а_**_, ке́д_**_а_**_, череви́к_**_а_**_, чо́бот_**_а_**_; костю́мчик_**_а_**_, пла́щик_**_а_**_; череви́чк_**_а_**;
   і) назви виробів із борошна: _бато́н_**_а_**, _бу́блик_**_а_**_, калач_**_а_**_́, рога́лик_**_а_**_; бу́бличк_**_а_**_, кала́чик_**_а_**;
   ї) назви церковних реалій: _амво́н_**_а_**_, іконоста́с_**_а_**_, ві́втар_**_я́_**; _іконоста́сик_**_а_**;
   к) назви населених пунктів із суфіксами **-ськ-, -цьк-**, **-ець-**, елементами **-бург-, -град- (-город-), -піль- (-поль-), -мир-, -слав-**: _Бердя́нськ_**_а_**_, Лу́цьк_**_а_**_, Бо́бринц_**_я_**_, Кре́менц_**_я_**_, Трускавц_**_я́_**_, Пі́ттсбург_**_а_**_, Ви́шгород_**_а_**_, Ми́ргород_**_а_**_, Ша́ргород_**_а_**_, Бори́спол_**_я_**_, Терно́пол_**_я_**_, Я́мпол_**_я_**_, Жито́мир_**_а_**_, Яросла́в_**_а_**, а також назви річок, населених пунктів і різних географічних назв із наголосом у родовому відмінку на кінцевому складі та із суфіксами присвійності **-ів- (-їв-), -ев- (-єв-), -ов-, -ин- (-ін-), -ач-, -ич-:** _Бик_**_а́_**_, Дніпр_**_а́_**_, Дністр_**_а́_**_, Збруч_**_а_**_́, Псл_**_а_**_, Те́терев_**_а_**_; Вільхівц_**_я́_**_, Дінц_**_я́_**_, Інгульц_**_я́_**_, Торц_**_я́_**_, Хустц_**_я́_**_; Оле́ськов_**_а_**_, Льво́в_**_а_**_, Ха́рков_**_а_**_, Ки́єв_**_а_**_, Колгу́єв_**_а_**_, Ха́рков_**_а_**_, Хо́доров_**_а_**_, Бату́рин_**_а_**_, Пиря́тин_**_а_**_, Свято́шин_**_а_**_, Сня́тин_**_а_**; _Ба́хмач_**_а_**_, Га́дяч_**_а_**_, Га́лич_**_а_**_,_ лише в окремих випадках з наголосом на корені іменника: _Бре́ч_**_а_**_, Во́вк_**_а_**_, До́вжик_**_а_**_, Мало́го Куя́льник_**_а_**_, Салги́р_**_а_**_, Сві́ж_**_а_**_, Смо́трич_**_а_**.
   **Примітка.** Закінчення **-у, -ю** наявне у складених назвах населених пунктів, другою частиною яких є іменник, що має звичайно в родовому відмінку закінчення **-у:** _Дави́дового Бро́д_**_у_**_, Зеле́ного Га́_**_ю_**_, Криво́го Ро́г_**_у_**_, Часово́го Я́р_**_у_**_, Широ́кого Ла́н_**_у_** та ін.;
   л) назви сайтів і служб електронної пошти: _фейсбу́к_**_а_**_, юту́б_**_а_**_, іме́йл_**_а_**.
   2.1.2. Закінчення **-у**(у твердій і мішаній групах), **-ю**(у м’якій групі) мають:
1) абстрактні іменники чоловічого роду:
   а) назви якостей і властивостей: _герої́зм_**_у_**_, ліри́зм_**_у_**_, націоналі́зм_**_у_**_, патріоти́зм_**_у_**;
   б) назви почуттів, хвороб: _бо́л_**_ю_**_, гні́в_**_у_**_, жа́л_**_ю_**_, жа́х_**_у_**_, сн_**_у_**_, со́ром_**_у_**_, сти́д_**_у_** (і _стид_**_а́_**_), стра́х_**_у_**_, ро́зпач_**_у_**_; авітаміно́з_**_у_**_, артро́з_**_у_**_, бронхі́т_**_у_**_, гаймори́т_**_у_**_, гри́п_**_у_**_, діабе́т_**_у_**_, колі́т_**_у_**_, ко́р_**_у_**_, на́бряк_**_у_**_, о́пік_**_у_**_, о́пух_**_у_**_, оти́т_**_у_**_, ка́шл_**_ю_**_, правц_**_ю́_**_, ти́ф_**_у_**_, я́щур_**_у_**;
   в) назви процесів, станів, властивостей, явищ суспільного життя, загальних понять: _ана́ліз_**_у_**_, бі́г_**_у_**_, ви́бо_**_ю_**_, ви́куп_**_у_**_, ви́слов_**_у_**_, відбо́_**_ю_**_, ві́дгук_**_у_**_, заробі́тк_**_у_**_, зато́р_**_у_**_, за́пис_**_у_**_, зву́к_**_у_** (але як термін _зву́к_**_а_**), _ідеа́л_**_у_**_, і́мпульс_**_у_**_, кло́пот_**_у_**_, коло́квіум_**_у_**_, конфлі́кт_**_у_**_, кро́к_**_у_**_, ле́т_**_у_** _(льо́т_**_у_**_), по́штовх_**_у_**_, прибу́тк_**_у_**_, приї́зд_**_у_**_, прогре́с_**_у_**_, ремо́нт_**_у_**_, ру́х_**_у_**_, си́нтез_**_у_**_, сто́гон_**_у_**_, су́мнів_**_у_**_, у́спіх_**_у_**_, хо́д_**_у_**_, шу́м_**_у_**, але _ривк_**_а́_**_, стрибк_**_а́_**_, стусан_**_а́_**_;_
   г) назви філософських, літературознавчих та інших наукових понять: _абсолю́т_**_у_**_, абсу́рд_**_у_**_, агностици́зм_**_у_**_, антропоцентри́зм_**_у_**_, дисона́нс_**_у_**_, догмати́зм_**_у_**_, до́гмат_**_у_**_; авра́л_**_у_**_, а́кт_**_у_**_, доста́тк_**_у_**_, е́кспорт_**_у_**_, е́кскурс_**_у_**_, ідеа́л_**_у_**_, со́рт_**_у_**_, спо́соб_**_у_**_, хи́ст_**_у_**_, фено́мен_**_у_** (явище)_, фрейди́зм_**_у_**та ін., але як конкретні іменники-терміни: _ду́х_**_а_** і _Ду́х_**_а_** (у значенні _Свято́го Ду́х_**_а_** (третя іпостась єдиного Бога);
   ґ) назвиявищ природи: _ви́хор_**_у_**_, гра́д_**_у_**_, гро́м_**_у_**_, ві́тр_**_у_**_, вогн_**_ю́_**_, дощ_**_у́_**_, землетру́с_**_у_**_, моро́з_**_у_**_, сме́рч_**_у_**_, тума́н_**_у_**_, урага́н_**_у_**_, хо́лод_**_у_**_, цикло́н_**_у_**; але _Ві́тр_**_а_**_, Моро́з_**_а_** як персоніфікованих явищ (див. п. 2.1.1.1);
2) іменники на позначення сукупності істот (_електора́т_**_у_**_, батальйо́н_**_у_**_, взво́д_**_у_**_, дивізіо́н_**_у_**_, ко́рпус_**_у_** (військове з’єднання)_, о́рден_**_у_** (чернеча громада), _орке́стр_**_у_**_, по́лк_**_у_**_, ро́_**_ю_**_, хо́р_**_у_**_,_ але з наголосом на останньому складі _табун_**_а́_**) або неістот:  а) дерев, кущів: _га́_**_ю_**_, лі́с_**_у_**_, са́д_**_у_** (але _садк_**_а́_**), _чагарник_**_у́_**_;_ б) трав’янистих рослин: _барві́нк_**_у_**_, бузк_**_у́_**_, буркун_**_у́_**, _горо́х_**_у_**_, звіробо́_**_ю_**_, кро́п_**_у_**_, молоча́_**_ю_**_, очере́т_**_у_**_, щавл_**_ю́_**_, ячме́н_**_ю_** (але _вівс_**_а́_**); в) предметів побуту: _о́дяг_**_у_**_, ремане́нт_**_у_**_, суво́_**_ю_**_, това́р_**_у_**; г) сортів плодових дерев: _ране́т_**_у_**_, ренкло́д_**_у_**_; кальві́л_**_ю_** та ін.; г) установ, закладів, організацій, об’єднань держав: _інститу́т_**_у_**_, ко́ледж_**_у_**_, ліце́_**_ю_**_, ма́ркет_**_у_**_, музе́_**_ю_**_, університе́т_**_у_**_; клу́б_**_у_**_, коміте́т_**_у_**_, у́ряд_**_у_**; _сою́з_**_у_**, але _бло́к_**_а_** (механізм або камінь); ґ) спортивних ігор і танців: _альпіні́зм_**_у_**_, бадмінто́н_**_у_**_, баскетбо́л_**_у_**_, бейсбо́л_**_у_**_, біатло́н_**_у_**_, бо́кс_**_у_**_, бо́улінг_**_у_**_, волейбо́л_**_у_**_, гандбо́л_**_у_**_, го́льф_**_у_**_, да́йвінг_**_у_**_, се́рфінг_**_у_**_, футбо́л_**_у_**_; бобсле́_**_ю_**_, хоке́_**_ю_**_; ва́льс_**_у_**_, краков’я́к_**_у_**_, та́нк_**_у_** (але переважно з наголосом на закінченні _танк_**_а́_**); _та́нц_**_ю_**_,_ але: _гопак_**_а́_**_, козак_**_а́_** (танець)_, се́рфінг_**_а_** (спортивне знаряддя);
3) іменники — назви просторових понять та їхніх різновидів: _ва́л_**_у_**_, байра́к_**_у_**_, лима́н_**_у_**_, лу́г_**_у_**_, майда́н_**_у_**_, то́к_**_у_**_; все́світ_**_у_**_, ри́нг_**_у_**_, ро́ву, сві́т_**_у_**_, сте́п_**_у_**_,_ _ури́вк_**_у_**_, я́р_**_у_**_; кра́_**_ю_**_, небокра́_**_ю_**_, руча́_**_ю_**_,_ але: _горб_**_а́_**_, ху́тор_**_а_**. До цієї групи належать також назви різних споруд і будинків, зокрема й військових, приміщень та їхніх частин, різних просторових комунікацій: _бастіо́н_**_у_**_, буди́нк_**_у_**_, вігва́му, вокза́л_**_у_**, _гурто́житк_**_у_**_, ґа́нк_**_у_**_, да́х_**_у_**_, заво́д_**_у_**_, за́л_**_у_**_, за́мк_**_у_**_, інтерна́т_**_у_**_, кана́л_**_у_**_, коридо́р_**_у_**, _мо́л_**_у_**_, му́р_**_у_**_, пала́ц_**_у_**_, парапе́т_**_у_**_, підва́л_**_у_**_, пло́т_**_у_**_, по́верх_**_у_**_, порта́л_**_у_**_, приту́лк_**_у_**_, ти́н_**_у_**_, універма́г_**_у_**_, фаса́д_**_у_**_, фільва́рк_**_у_**_, чу́м_**_у_**_, ши́нк_**_у_**_, шта́б_**_у_**; _сара́_**_ю_**; _метрополіте́н_**_у_**;але (переважно з наголосом на закінченні): _бліндаж_**_а́_**_, гараж_**_а́_**_, курен_**_я́_**_, млин_**_а́_**_, саж_**_а́_**_, хлів_**_а́_**_;_ обидва закінчення — **-а (-я)** та **-у (-ю)** — мають іменники: _мост_**_а́_** (конкретний предмет) й _мо́ст_**_у_** (цілісність), подібно: _паркан_**_а́_** й _парка́н_**_у_**, _плот_**_а_**_́_ й _пло́т_**_у_**, _стола́_ й _сто́лу._
   До просторових реалій належать і назви річок (крім зазначених у п. 2.1.1.2 л), озер, гір, островів, півостровів, країн, областей і т. ін_._: _Бу́г_**_у_**_, Га́нг_**_у_**_, До́н_**_у_**_, Дуна́_**_ю_**_, Ні́л_**_у_**_, Ре́йн_**_у_**_, Се́йм_**_у,_** _Сти́р_**_у_**_, Стри́_**_ю_**_, Байка́л_**_у_**_; Сві́тяз_**_ю_**_; Ельбру́с_**_у_**_, Памі́р_**_у_**_, Ура́л_**_у_**_, Алта́_**_ю_**_; Кі́пр_**_у_**_, Кри́т_**_у_**_, Ро́дос_**_у_**_; Алжи́р_**_у_**_, Афганіста́н_**_у_**_, Ватика́н_**_у_**_, Єги́пт_**_у_**_, Іра́н_**_у_**_, Іра́к_**_у_**_; Кита́_**_ю_**_, Тайва́н_**_ю_**_; Гонко́нг_**_у_**_, Ельза́с_**_у_**_, Кавка́з_**_у_**_, Караба́х_**_у_**_, Кривба́с_**_у_**_, Мікело́н_**_у_**_, Сен-П’є́р_**_у_**_, Сибі́р_**_у_**_._
   **Примітка.** Закінчення **_-а (-я)_** та **_-у (-ю)_** має розрізнювальну функцію в деяких іменників: _Алжи́р_**_а_**_, Ри́м_**_а_**_, Туні́с_**_а_** (місто) і _Алжи́р_**_у_**_, Ри́м_**_у_**_, Туні́с_**_у_** (країна), _Нью-Йо́рк_**_а_** (місто) — _Нью-Йо́рк_**_у_** (штат).
4) речовинні іменники: _азо́т_**_у_**_, асфа́льт_**_у_**_, бальза́м_**_у_**_, бо́р_**_у_**_, бро́м_**_у_**_, борщ_**_у́_**_, во́ск_**_у_**_, га́с_**_у_**_, гі́пс_**_у_**_, грані́т_**_у_**_, йо́д_**_у_**_, ква́с_**_у_**_, ки́сн_**_ю_**_, льо́д_**_у_**_, ме́д_**_у_**_, піск_**_у́_**_, плазміноге́н_**_у_**_, по́рох_**_у_**_, спи́рт_**_у_**_, фібриноге́н_**_у_**_; алюмі́ні_**_ю_**_, во́дн_**_ю_**_, вуглец_**_ю_**_́, ма́гні_**_ю_**_, ра́ді_**_ю_**_, та́лі_**_ю_**_, ту́лі_**_ю_**_,_ але _білк_**_а́_**_, хлі́б_**_а_** (конкретний іменник);
5) більшість складних безсуфіксних слів (крім назв істот): _водого́н_**_у_**_, вододі́л_**_у_**_, газого́н_**_у_**_, живо́пис_**_у_**_, живопло́т_**_у_**_, манускри́пт_**_у_**_, родово́д_**_у_**_, руко́пис_**_у_**_, суходо́л_**_у_**, але _електрово́з_**_а_**_, паропла́в_**_а_**;
6) назви населених пунктів (крім зазначених у п. 2.1.1.2 к): _Амстерда́м_**_у_**_, Го́мел_**_ю_**_, Ліверпу́л_**_ю_**_, Ло́ндон_**_у_**_, Мадри́д_**_у_**_, Пари́ж_**_у_**_, Чорно́бил_**_ю._**
   **Примітка.** Ці іменники можуть мати варіантне закінчення —а(-я): _Амстерда́ма, Го́меля, Ліверпу́ля, Ло́ндона, Мадри́да, Пари́жа, Чорно́биля_;
7) більшість префіксальних іменників із різними значеннями (крім назв істот): _ви́бо_**_ю_**_, ви́падк_**_у_**_, ви́слов_**_у_**_, відбо_**_́ю_**_, ві́дгук_**_у_**_, заробі́тк_**_у_**_, за́пис_**_у_**_, зато́р_**_у_**_, о́пік_**_у_**_, о́пух_**_у_**_, по́бут_**_у_**_, по́штовх_**_у_**_, прибу́тк_**_у_**_, прикла́д_**_у_**_, про́вод_**_у_** _(дріт), суво_**_́ю_**_, у́сміх_**_у_**_, у́спіх_**_у_**.
   **Примітка.** У низці іменників зміна закінчення, що ґрунтована на протиставленні конкретних іменників та абстрактних іменників, а також на реалізації іменниками значення сукупності, відбиває значення слова: _алма́з_**_а_** (коштовний камінь) — _алма́з_**_у_** (мінерал), _а́кт_**_а_** (документ) — _а́кт_**_у_** (дія), _апара́т_**_а_** (прилад) — _апара́т_**_у_** (установа), _ба́л_**_а_** (одиниця виміру) − _ба́л_**_у_** (святковий вечір), _бло́к_**_а_** (частина споруди, машини) — _бло́к_**_у_** (об’єднання держав), _бо́р_**_а_** (свердло) — _бо́р_**_у_** (хімічний елемент), _бо́рт_**_а_** (край одягу, посуду) — _бо́рт_**_у_** (судно), _була́т_**_а_** (зброя) — _була́т_**_у_** (сталь), _ва́л_**_а_** (деталь машини) — _ва́л_**_у_** (насип), _дзво́н_**_а_** (інструмент) — _дзво́н_**_у_** (звук), _Ду́х_**_а_**_/ду́х_**_а_** (безплотна надприродна істота, безсмертна, нематеріальна основа істоти) — _ду́х_**_у_** (здібність, властивість, стан, зміст і напрям, процес), _елеме́нт_**_а_** (конкретне) — _елеме́нт_**_у_** (абстрактне), _зву́к_**_а_** (термін) — _зву́к_**_у_** (процес), _інструме́нт_**_а_** (одиничне) — _інструме́нт_**_у_** (збірне), _ка́мен_**_я_** (одиничне) — _ка́мен_**_ю_** (збірне), _кли́н_**_а_** (предмет) — _кли́н_**_у_** (просторове поняття), _ко́рпус_**_а_** (тулуб) — _ко́рпус_**_у_** (сукупне), _лист_**_а́_** (одиничне) — _ли́ст_**_у_** (збірне), _листопа́д_**_а_** (місяць) — _листопа́д_**_у_** (процес), _оригіна́л_**_а_** (особа) — _оригіна́л_**_у_** (документ), _о́рган_**_а_** (частина тіла) — _о́рган_**_у_** (установа), _папе́р_**_а_** (документ) — _папе́р_**_у_** (матеріал), _по́тяг_**_а_** (поїзд) — _по́тяг_**_у_** (почуття), _прида́тк_**_а_** (відросток) — _прида́_**_тку_** (додаток), _по́яс_**_а_** (предмет) — _по́яс_**_у_** (просторове поняття), _раху́нк_**_а_** (документ) — _раху́нк_**_у_** (дія), _сирк_**_а_**_́_ (сиркова маса) − _сирк_**_у́_** (зменш. до _сир_), _со́няшник_**_а_** (рослина) − _со́няшник_**_у_** (насіння), _ста́н_**_а_** (технічний термін) — _ста́н_**_у_** (музичний та ін. термін), _телефо́_**_на_** (апарат) — _телефо́н_**_у_** (вид зв’язку); _те́рмін_**_а_** (слово) — _те́рмін_**_у_** (строк), _фа́ктор_**_а_** (маклер) — _фа́ктор_**_у_** (чинник), _фено́мен_**_а_** (особа) _— фено́мен_**_у_** (явище), _шабло́н_**_а_** (пристрій; кресленик) — _шабло́н_**_у_** (зразок), _шлу́нк_**_а_** (орган травлення) — _шлу́нк_**_у_** (страва, фізіологічна потреба в їжі) і т. ін.

§ 83. Давальний відмінок

У давальному відмінку однини іменники другої відміни мають закінчення **-ові, -еві** (**-єві**)**, -у** (**-ю**)**.**
1. Закінчення -**ові** (у твердій групі), **-еві** (у мішаній групі та в м’якій після приголосного), **-єві** (у м’якій групі після голосного та апострофа) мають іменники чол. роду (за винятком зазначених у п. 2 б): _ба́тьк_**_ові_**_, ве́летн_**_еві_**_, дире́ктор_**_ові_**, _ді́д_**_ові_**_, добро́ді_**_єві_**_, журавл_**_е́ві_**_, ма́йстр_**_ові_**_, Петр_**_о́ві_**_, побрати́м_**_ові_**_, працівник_**_о́ві_**_, секретар_**_е́ві_**, _Сергі́_**_єві_****,** _си́н_**_ові_**_, солов’_**_є́ві_**, _та́т_**_ові_**_, това́риш_**_е_**_ві, шахтар_**_е́ві_**; _буди́нк_**_ові_**_, бу́к_**_ові_**_, дро́т_**_ові_**_, запа́с_**_ові_**_, ки́лим_**_ові_**_, набо́р_**_ові_**_, пала́ц_**_ові_**_; га́_**_єві_**_, ка́мен_**_еві_**_, кра́_**_єві_**, _пн_**_е́ві_**; _дощ_**_е́ві_**_, пла́ч_**_е́ві_**_, плащ_**_е́ві_** та ін. Ці ж іменники набувають і закінчення **-у** (у твердій і мішаній групах), **-ю** (у м’якій групі): _дире́ктор_**_у_**_, ма́йстр_**_у_**_, Петр_**_у́,_** _ве́летн_**_ю_**_, Віта́лі_**_ю_**_, журавл_**_ю́_**_, солов’_**_ю_**́; _буди́нк_**_у_**_, бу́к_**_у_**_, дро́т_**_у_**_, запа́с_**_у_**_, ки́лим_**_у_**_, пала́ц_**_у_**_; га́_**_ю_**_, ка́мен_**_ю_**_, кра́_**_ю_**.
   **Примітка.** Коли в тексті уживано поряд декілька іменників чол. роду у формі давального відмінка однини, то для уникнення одноманітних відмінкових закінчень потрібно спочатку використовувати закінчення **-ові, -еві (-єві),** а тоді — **-у (-ю):** _Симоне́нк_**_ові_** _Оле́с_**_ю_** _Андрі́йович_**_у_**_, Леоні́д_**_ові_** _Микола́йович_**_у_** _Куце́нк_**_у_**_, добро́ді_**_єві_** _бригади́р_**_у_**_, па́н_**_ові_** _капіта́н_**_у_**_._
   Варіантні закінчення **-ові** та **-у** мають іменники середн. роду із суфіксом **-к-,** що означають недорослих істот: _дитя́тк_**_ові_** _— дитя́тк_**_у_**_, лоша́тк_**_ові_** _— лоша́тк_**_у_**_, немовля́тк_**_ові_** _— немовля́тк_**_у_**_, порося́тк_**_ові_** _— порося́тк_**_у_**_, теля́тк_**_ові_** _— теля́тк_**_у_**_, ягня́тк_**_ові_** _— ягня́тк_**_у_** і под_._
2. Закінчення **-у** (у твердій і мішаній групах), **-ю** (у м’якій групі) мають:
1) іменники середн. роду: _мі́ст_**_у_**_, сел_**_у́_**_, свя́т_**_у_**_; прі́звищ_**_у_**_, умі́нню, знаря́дд_**_ю_**_, обли́чч_**_ю_**_, підда́шш_**_ю_**_, роздорі́жж_**_ю_**_; се́рц_**_ю_**_, со́нц_**_ю_**. 93

У деяких іменникахсередн. роду можливі варіантні закінчення **-у, -ю**та **-ові, -еві:**_ли́х_**_у_**_—ли́х_**_ові_**_, мі́ст_**_у_**_—мі́ст_**_ові_**_, о́зер_**_у_**_—о́зер_**_ові_**_, се́рц_**_ю_**_—се́рц_**_еві_**;
2) іменники чол. роду на **-ів (-їв), -ов, -ев (-єв), -ин:** _Ки́їв — Ки́єв_**_у_**_, Колгу́єв — Колгу́єв_**_у_**_, Ма́монтов — Ма́монтов_**_у_**_, Львів — Льво́в_**_у_**_, о́стрів — о́стров_**_у_**_, рів — ро́в_**_у_**_, Ха́рків — Ха́рков_**_у_**_, Бату́рин — Бату́рин_**_у_**_, Лебеди́н — Лебедин_**_у́_**_._
   **Примітка**. У прізвищах на зразок _Васили́шин, Воло́шин, Семени́шин, Якови́шин, Ільїн_ можливі варіантні закінчення _-у_ та _-ові_: _Васили́шин_**_у_** _— Васили́шин_**_ові_**_, Воло́шин_**_у_** _— Воло́шин_**_ові_**_, Михайли́шин_**_у_** _— Михайли́шин_**_ові_**_, Семени́шин_**_у_** _— Семени́шин_**_ові_**_, Степани́шин_**_у_** _— Степани́шин_**_ові_**_, Якови́шин_**_у_** _— Якови́шин_**_ові_**_, Ільїн_**_у́_** _— Ільїн_**_о́ві_** та ін.

§ 84. Знахідний відмінок

У знахідному відмінку однини іменники другої відміни мають форму, однакову з формою родового або називного відмінка.
1. Омонімічну з формою родового відмінка мають усі іменники чол. роду — назви істот, а також найменування персоніфікованих явищ: _будівник_**_а́_**_, допові́дач_**_а́_**_, кон_**_я́_**_, хло́пц_**_я_**_, Ві́тр_**_а_**_, Моро́з_**_а_**_._
2. Усі іменники — назви неістот чол. роду, а також іменники середн. роду в знахідному відмінку мають ту саму форму, що й у називному: _буди́нок, декре́т, інститу́т, колекти́в, міст, наро́д, полк, сон, стиль, стіл, ячмі́нь; корі́нн_**_я_**_, мі́ст_**_о_**_, мі́сц_**_е_**_, мо́р_**_е_**_, сел_**_о́_**_._
   **Примітка.** Деякі конкретні іменники чол. роду, переважно назви побутових предметів, дерев, документів та ін., можуть мати варіантні форми, спільні з формами або родового, або називного відмінків: (зрізав) _дуб_ і _ду́б_**_а_**_,_(вивчив) _вірш_і _ві́рш_**_а_**, (написав) _лист_ і _лист_**_а́_**_,_(узяв) _ніж_ і _нож_**_а́_**_,_(поклав) _оліве́ць_ і _олівц_**_я́_**_,_(поставив) _плуг_ і _плу́г_**_а_**, (розгорнув) _дові́дник_ і _дові́дник_**_а_**; (подарував) _пе́рстень_ і _пе́рсн_**_я_**_,_ (уклав) _акт_і _а́кт_**_а_**_._

§ 85. Орудний відмінок

В орудному відмінку однини іменники другої відміни мають закінчення **-ом, -ем (-єм)** і **-ям, -им.**
1. Закінчення **-ом** мають усі іменники чол. та середн. роду твердої групи, **-ем** (після голосного та апострофа **-єм**) — іменники чол. та середн. роду мішаної та м’якої груп (крім іменників середн. роду з кінцевим **-я**): _ма́йстр_**_ом_**_, мі́ст_**_ом_**_, працівник_**_о́м_**_, сел_**_о́м_**_; бійц_**_е́м_**_, кобзар_**_е́м_**_, кон_**_е́м_**_, кущ_**_е́м_**_, мі́сц_**_ем_**_, мо́р_**_ем_**_, нож_**_е́м_**_, плеч_**_е́м_**_, прі́звищ_**_ем_**_, секретар_**_е́м_**_, слухач_**_е́м_**_, пирі_**_є́м_**_, ро́_**_єм_**_, солов’_**_є́м_**_, урожа́_**_єм_**_; Багрі_**_є́м_**_, Кублі_**_є́м_**_, Червоні_**_є́м_**_._
2. Закінчення **-ям** мають усі іменники середн. роду на **-я:** _ворожі́нн_**_ям_**_, житт_**_я́м_**_, змага́нн_**_ям_**_, умі́нн_**_ям_**_, знаря́дд_**_ям_**_, кі́лл_**_ям_**_, ли́ст_**_ям_**_, лу́б’_**_ям_**_, обли́чч_**_ям_**_, підда́шш_**_ям_**_, пі́р’_**_ям_**_, роздорі́жж_**_ям_**_, ща́ст_**_ям_**_._
3. Закінчення **-им** мають в орудному відмінку:
1) іменники — прізвища чол. роду твердої групи на **-ов, -ев (-єв), -ів (-їв), -ин, -ін (-їн):** _Виногра́дов_**_им_**_, Зве́гінцев_**_им_**_, Ільїн_**_и́м_**_, Ковале́в_**_им_** (від Ковалі́в), Ле́син_**_им_**_._ Неслов’янські прізвища, які закінчуються на **-ов, -ин, -ін,** мають в орудному відмінку однини закінчення **-ом:** _Бю́лов_**_ом_**_, Да́рвін_**_ом_**_, Ке́львін_**_ом_**_, Ча́плін_**_ом_**.
   **Примітка.** Прізвища на **-ин** (**-анин, -янин**), які походять від назв осіб за етнічною належністю або місцем проживання, в орудному відмінку однини набувають закінчення **-ом**: _Воло́шин_**_ом_**_, Лучка́нин_**_ом_**_, Ру́син_**_ом_**_, Ту́рчин_**_ом_**_, Туря́нин_**_ом_** і т. ін.;
2) Іменники — географічні назви середнього роду із суфіксами присвійності **-ов-, -ев- (-єв-), -ин- (-їн-),** що відмінюються як прикметники: _Горо́шине — Горо́шин_**_им_**_, Грані́тне — Грані́тн_**_им_**_, Кам’яне́ — Кам’ян_**_и́м_**_, Котеле́ве — Котеле́в_**_им_**_, Сва́тове — Сва́тов_**_им_**_._
   Іменники — географічні назви чоловічого та середнього роду із суфіксами **-ов-, -ев- (-єв-), -ів- (-їв-), -ин-, -ін- (-їн-),** що не відмінювані як прикметники, мають в орудному відмінку однини закінчення **-ом:** _Ки́єв_**_ом_**_, Козя́тин_**_ом_**_, Лебедин_**_о́м_**_, Пиря́тин_**_ом_**_, Свято́шин_**_ом_**_, Ха́рков_**_ом_**_, Яготин_**_о́м_**_._

§ 86. Місцевий відмінок

У місцевому відмінку однини іменники другої відміни мають закінчення **-і (-ї), -ові, -еві (-єві), -у (-ю).**
1. Закінчення **-і** (після голосного та апострофа — **-ї**) мають:
1) іменники чол. роду (переважно безсуфіксні) — назви неістот: _в а́кт_**_і_**_, в ду́с_**_і_**_, у комп’ю́тер_**_і_**_, у байра́ц_**_і_**_, у бе́рез_**_і_**_, у ґру́нт_**_і_**_, у декре́т_**_і_**_, у телефо́н_**_і_**_, на ду́б_**_і_**_, на мі́сяц_**_і_**_, на по́верс_**_і_**_, на поро́з_**_і_**_, на стол_**_і́_**_, на язиц_**_і́́́_**_́, по асфа́льт_**_і_**_, по фунда́мент_**_і_**_, при дн_**_і_**_, при стол_**_і́_**_, при хара́ктер_**_і_**;
   **Примітка 1.** Деякі іменники цього зразка можуть мати варіантні закінчення **-і (-ї)** та **-у (-ю),** що залежить від місця наголосу в слові: _у га́_**_ї_** _— у га_**_ю́_**_, у кра_**_́ї_** _— у кра_**_ю́_**_, у лі́с_**_і_** _— у ліс_**_у́_**, _на льо́д_**_і_** _— на льод_**_у́_**_, на ро́д_**_і_** _— на род_**_у́_**_, у са́д_**_і_** _— у сад_**_у́_**_, на ста́в_**_і_** _— на став_**_у́_**_, на то́рз_**_і_** _— на торг_**_у́_**;
2) іменники середн. роду твердої групи (без суфікса **-к-**), а також мішаної та м’якої груп: _у го́р_**_і_**_, у навча́нн_**_і_**_, в о́зері, у сло́в_**_і_**_, у мі́ст_**_і_**_, у сел_**_і́_**_, у прі́звищ_**_і_**_; на письм_**_і́_**_, на обли́чч_**_і_**_, на підда́шш_**_і_**_, на плеч_**_і́́_**_, на роздорі́жж_**_і_**_, по заве́ршенн_**_і_**_, при зга́рищ_**_і_**_, при мо́р_**_і_**_, при узбі́чч_**_і_**.
2. Закінчення **-у** (після голосного — **-ю**) мають:
1) іменники чол. та середн. роду твердої групи із суфіксами **-к-, -ак-, -ик-, -ок-, -к(о)** — назви неістот: _у ставк_**_у́_**_; у горще́чк_**_у_**_, у місте́чк_**_у_**; _у буди́нк_**_у_**_, у гуртк_**_у́_**_; у ві́йськ_**_у_**_; на держак_**_у́_**_, на літак_**_у́_**_, на мішк_**_у́_**_; на до́щик_**_у_**_, на лі́жк_**_у_**_, на яє́чк_**_у_**_; по гори́щ_**_у_**_, по узбі́́чч_**_ю_**_; при ба́теньк_**_у_**_, при підраху́нк_**_у_**_._ Наявні також і варіантні форми з **-ові:** _на/по/при/у буди́нк_**_ові_**_, на/по/при/у держак_**_о́ві_**_, на/по/при/у літак_**_о́ві_**_, на/по/при/у лі́жк_**_ові_** та ін.;
2) іменники чол. роду односкладових основ із закінченням **-у (-ю)** в родовому відмінку, якщо наголос у місцевому відмінку переходить з основи на закінчення: _у га_**_ю́_**_, у сок_**_у́_**_, у степ_**_у́_**_, у яр_**_у́_**_, у бо_**_ю́_**_, на льод_**_у́_**_, на сніг_**_у́_**_, на шлях_**_у́_**_, по дах_**_у́_****.**
   **Примітка 1.** Із прийменниками **по** деякі іменники набувають варіантних закінчень **-у (-ю)** та **-і (-ї):** _по ду́б_**_у_** _— по ду́б_**_і_**, _по Дніпр_**_у́_** _— по Дніпр_**_і́_**_, по мі́ст_**_у_** _— по мі́ст_**_і_**_, по обли́чч_**_ю_** _— по обли́чч_**_і_**_, по о́зер_**_у_** _— по о́зер_**_і_**_, по по́л_**_ю_** _— по по́л_**_і_**_, по сел_**_у́_** _— по сел_**_і́_**_, по навча́нн_**_ю_** _— по навча́нн_**_і_**_;_ на позначення часу вживається переважно закінчення **-і (-ї):** _по закі́нченн_**_і_**_, по обі́д_**_і_**; зрідка _—_ **-у(-ю):** _по ве́чор_**_і_** і _по ве́чор_**_у_**_, по дося́гненн_**_і_** і _по дося́гненн_**_ю_**_, по заве́ршенн_**_і_** і _по заве́ршенн_**_ю_**_, по закі́нченн_**_і_** і _по закі́нченн_**_ю_**_, по зді́йсненн_**_і_** і _по зді́йсненн_**_ю_**.
   **Примітка 2.** Із прийменниками **в (у)** деякі іменники також набувають варіантних закінчень **-у (-ю)** та **-і (-ї):** _у по́тяг_**_у_** _— у по́тяз_**_і_**.
3. Закінчення **-ові** у твердій групі, **-еві** (після голосного та апострофа — **-єві**) у м’якій та мішаній групах мають:
1) іменники чол. роду — переважно назви істот: _на/при ба́тьк_**_ові_**_, на/при лісник_**_о́ві_**_, на/при воді_**_є́ві_**_, на/при вчи́тел_**_еві_**_, на/при кон_**_е́ві_**_, на/при това́риш_**_еві_**;
2) іменники середн. роду твердої групи із суфіксом **-к-** (назви істот): _на дитя́тк_**_ові_**_, на левеня́тк_**_ові_**_, на немовля́тк_**_ові_**_, на теля́тк_**_ові_**_, на хлоп’я́тк_**_ові_**_, на яструб’я́тк_**_ові_**_._
   **Примітка 1**. Іменники чол. роду твердої групи з основою на **_-г, -к, -х_**, безсуфіксні та із закінченням **_-о_**—назви осіб, а також іменники середн. роду із суфіксами зі значенням пестливості−назви істот, ужиті з прийменниками _на, у (в), по, при,_поряд із закінченнями **-ові, -еві (-єві)**мають і варіантні закінчення **-у (-ю):**_на ба́тьк_**_ові_**_—наба́тьк_**_у_**_, при співробі́́тник_**_ові_** _—на співробі́тник_**_у_**_, на чумак_**_о́ві_** _—на чумак_**_у́_**_, на дитя́тк_**_ові_**_—на дитя́тк_**_у_**_, на теля́тк_**_ові_** _—по теля́тк_**_у_**_._
   Іменники чол. роду —назви істот (не осіб) мають поряд із закінченнями **-ові, -еві(-єві)**й закінчення **-і (-ї):**_на зві́р_**_ові_** _— на зві́р_**_і_**; _на кит_**_о́ві_** _— на кит_**_і́,_** _на осл_**_о́ві_** _—на осл_**_і́_**_, на ти́гр_**_ові_**_—на ти́гр_**_і_**_; на буга_**_є́ві_** _— на буга_**_ї́,_** _на кон_**_е́ві_** _— на кон_**_і́_**, _на ло́с_**_еві_** _— на ло́с_**_і_**_; на вуж_**_е́ві_** — _на вуж_**_і́_**; **-ові** та **-у** − переважно в іменників з основою на **-к**: _на борсук_**_о́ві_** і _на борсук_**_у́_**_; на віслюк_**_о́ві_** і _на віслюк_**_у́_**_; на во́вк_**_ові_** і _на во́вк_**_у_**; _на вояк_**_о́ві_** і _на вояк_**_у́_**.
   **Примітка 2**. Ізприйменником _по_ іменники набувають варіантних закінчень **-ові, -еві (-єві)** та **_-_****у (-ю)**: _по ле́в_**_ові_** і _по ле́в_**_у,_** _по во́вк_**_ові_** і _по во́вк_**_у_**_; по буга_**_є́ві_** і _по буга_**_ю́_**_, по за́йц_**_еві_** і _по за́йц_**_ю_**_; по вуж_**_е́ві_** і _по вуж_**_у́_**.
   **Примітка 3.** Окремі іменники —назви осіб чол. роду,вжиті з прийменниками _на, у (в), по, при_, мають три варіанти закінчень: **-ові / -у (-ю) / -і (-ї)** —у твердій групі, а в м’якій і мішаній групах −-**еві (-єві), -ю, -і (-ї)**:_на, у (в), по, при капіта́н_**_ові_**_,_ **_у_**_,_ **_і_**_; на, у (в), по, припрем’є́р-міні́стр_**_ові_**_, прем’є́р-міні́стр_**_у_**_, прем’є́р-міні́стр_**_і_**_; на, у (в), по, припрофе́сор_**_ові_**_, профе́сор_**_у_**_, профе́сор_**_і_**_; на, у(в), по, при студе́нт_**_ові_**_,_ **_у_**_,_ **_і_**;_на, у (в), по, при учи́тел_**_еві_**_, учи́тел_**_ю_**_, учи́тел_**_і_**_; на, у (в), по, при носі_**_є́ві_**_, носі_**_ю́_**_, носі_**_ї́_**; _на, у (в), по, при не́бож_**_еві_**_, не́бож_**_у_**_, не́бож_**_і_**_; на, у (в), по, при това́риш_**_еві_**_, това́риш_**_у_**_, това́риш_**_і_**_; на, у (в), по, при читач_**_е́ві_**_, читач_**_у́_**_, читач_**_і́_**.

§ 87. Кличний відмінок

Іменники другої відміни в кличному відмінку закінчуються на **-у (-ю), -е.**
1. Закінчення **-у** мають іменники твердої групи (зокрема із суфіксами **-ик, -ок, -к(о)**), іншомовні імена з основою на **г, к, х** і деякі іменники мішаної групи з основою на шиплячий приголосний (крім **ж**): _Пе́трик_**_у_**_, Іва́нк_**_у_**_, Оле́ж_**_е_** _(_й _Оле́г_**_у_**_), ба́тьк_**_у_**_, си́нк_**_у_**_, пого́нич_**_у_**_, слуха́ч_**_у_**_, това́риш_**_у_**_, робітник_**_у́_** _(_і _робітни́ч_**_е_**_), Дже́к_**_у_**_, Жа́к_**_у_**_, Лю́двіг_**_у_**_, Фрі́дріх_**_у_**; а також іменники _ді́д_**_у_**_, си́н_**_у_**_, та́т_**_у_**_._
2. Закінчення **-ю** мають іменники м’якої групи_: Віта́лі_**_ю_**_, вчи́тел_**_ю_**_, Гри́ц_**_ю_**_, кра́_**_ю_**_, лі́кар_**_ю_**_, мі́сяц_**_ю_**_, розма́_**_ю_**_, я́сен_**_ю_**_._
3. Закінчення **-е** мають безсуфіксні іменники твердої групи, іменники м’якої групи із суфіксом **-ець** і деякі іменники мішаної групи, зокрема власні назви з основою на **ж, ч, ш, дж** і загальні назви з основою на **р, ж:** _Богда́н_**_е_**_, Бо́ж_**_е_**_, го́луб_**_е_**_, дру́ж_**_е_**_, коза́ч_**_е_**_, мо́ст_**_е_**_, о́рл_**_е_**_, па́н_**_е_**_, Пе́тр_**_е_**_, по́сл_**_е_**_, со́кол_**_е_**_, Степа́н_**_е_**_, чума́ч_**_е_**_; же́нч_**_е_** (від _жнець), кра́вч_**_е_**_, моло́дч_**_е_**_, хло́пч_**_е_**_, ше́вч_**_е_** (переважно: _бійц_**_ю́_**_, украї́нц_**_ю_**_, умільц_**_ю́_** та ін.)_; гусля́р_**_е_**_, До́вбуш_**_е_**_, ма́ля́р_**_е_**_, сто́рож_**_е_**_, тесля́р_**_е_**_, школя́р_**_е_**_._ В окремих випадках можливі варіанти: _повста́нц-_**_ю_** і _повста́нч-_**_е_**, _умі́льц-_**_ю_** і _умі́льч-_**_е_**.
4. Закінчення **-е** мають прізвища прикметникового походження на **-ів** **(-їв), -ов, -ев (-єв), -ин, -ін (-їн),** такі, як _Рома́нов_**_е_**_, Чугу́єв_**_е_**_, Короле́в_**_е_**_, Що́голев_**_е_**_, Глі́бов_**_е_**_, Гуля́єв_**_е_**_, Р_о_мани́шин_**_е_**_, Степани́шин_**_е_** та ін. і варіантні форми, спільні з називним відмінком: _Рома́нів, Чугу́їв, Королі́в, Що́голів, Глі́бов, Гуля́єв, Романи́шин, Степани́шин_.
   Географічні назви, до складу яких входять зазначені суфікси, мають у кличному відмінку закінчення **-е:** _Ки́єв_**_е_**_, Лебеди́н_**_е_**_, Льво́в_**_е_**_._
   **Примітка 1.** У звертаннях, що складаються з двох загальних назв, форму кличного відмінка мають обидва слова: _добро́ді_**_ю_** _бригади́р_**_е_**_, па́н_**_е_** _лейтена́нт_**_е_**_._
   **Примітка 2.**У звертаннях, що складаються із загальної назви та імені, форму кличного відмінка набувають і загальна назва, і власне ім’я: _бра́т_**_е_** _Пе́тр_**_е_**_, дру́ж_**_е_**_Гри́ц_**_ю_**_, коле́г_**_о_**_Степа́н_**_е_**_, лі́кар_**_ю_** _І́гор_**_ю_**_, па́н_**_е_**_Віта́лі_**_ю_**_, побрати́м_**_е_**_Іва́н_**_е_**_._
   **Примітка 3.**У звертаннях, що складаються із загальної назви та прізвища, форму кличного відмінка набувають і загальна назва, і власне ім’я: _дру́ж_**_е_** _Макси́менк_**_у_**_; коле́г_**_о_** _Євгенищук_**_у́_**_, па́н_**_е_** _Кова́л_**_ю_**; можливі також поєднання форми кличного відмінка іменника загальної назви та форми кличного відмінка прізвища, однакової з формою називного відмінка: _дру́ж_**_е_** _Макси́менк_**_о_**_; коле́г_**_о_** _Євгенищу́к, па́н_**_е_** _Кова́ль_.
   **Примітка 4.** У звертаннях, що складаються з двох власних назв — імені та по батькові, обидва слова мають закінчення кличного відмінка_: Володи́мир_**_е_** _Хомич_**_у́_**_, Пе́тр_**_е_** _Кузьмич_**_у́_**_, Яросла́в_**_е_** _Андрі́йович_**_у_**.
   **Примітка 5.** Іменники _сер, сір, гер_ мають форму, омонімічну з називним відмінком: _сер, сір, гер_.
   **Примітка 6.** Іменник _Госпо́дь_ у кличному відмінку має форму _Го́спод_**_и_**_;_ іменник _Христо́с_ може мати варіантні форми кличного відмінка: _Хри́ст_**_е_**_, Христ_**_е́,_** рідко _Христо́с_**_е_**.

Б. Множина

§ 88. Називний відмінок

У називному відмінку множини іменники другої відміни мають закінчення **-и, -і (-ї), -а (-я).**
1. Закінчення **-и** мають усі іменники чол. роду твердої групи: _батьк_**_и́_**_, берег_**_и́_**_, горо́д_**_и_**_, директор_**_и́_**_, заво́д_**_и_**_, кла́с_**_и_**_, ліс_**_и́_**_, працівник_**_и́_**_, футля́р_**_и_**_,_ але _дру́з_**_і_**_._
   **Примітка.** Іменники чол. роду із суфіксами **-анин (-янин), -ин, -їн** у множині втрачають **-ин (-н):** _болга́р_**_и_**_, громадя́н_**_и_**_, кия́н_**_и_**_, львів’я́н_**_и_**_, селя́н_**_и_**_, тата́р_**_и_**_, хазя_**_ї́_** _(хазяїн_**_и́_**_),_ але: _грузи́н_**_и_**_, осети́н_**_и_**_, руси́н_**_и_**_._
2. Закінчення **-і** (після голосного та апострофа **-ї**) мають іменники чол. роду м’якої та мішаної груп, а також деякі іменники середн. роду: _ве́летн_**_і_**_, геро́_**_ї_**_, ковал_**_і́_**_, о́брі_**_ї_**_, купц_**_і́_**_, лікар_**_і́_**_, пазур_**_і́_** (і _па́зур_**_и_**), _секретар_**_і́_**_, солов’_**_ї́_**_, тесляр_**_і́_**_, школяр_**_і́_**_; нож_**_і́_**_, слухач_**_і́_**_, товариш_**_і́_**_; о́ч_**_і_** (зрідка _ві́ч_**_і_**)_, пле́ч_**_і._**_._
   **Примітка 1.** Іменники чол. роду з числівниками **два, три, чотири** мають закінчення **—и, -і (-ї)**: _два хло́пц_**_і_**_, три робітник_**_и́_**_, чотири слухач_**_і́_**.
   **Примітка 2.** В урочистому мовленні замість форми множини слова _брат — брати́_ вживають форму збірності _бра́тт_**_я_** (зрідка — _брат_**_о́ве_**).
3. Закінчення **-а** (у твердій і мішаній групах), **-я** (у м’якій, зрідка мішаній, групі) мають усі іменники середн. роду: _де́н_**_а_** (від _дн_**_о_**), _міст_**_а́_**_, пе́р_**_а_**_, стреме́н_**_а_**_; прі́звищ_**_а_**_, у́рвищ_**_а_**_; умі́нн_**_я_**_, мор_**_я́_**_, обли́чч_**_я_**_, підда́шш_**_я_**_, пол_**_я́_**_, прислі́в’_**_я_**_, роздорі́жж_**_я_**_._
   Декілька іменників чол. роду другої відміни мають у називному відмінку множини варіантні закінчення **-и** та **-а:** _ву́с_**_и_** _— ву́с_**_а_**_, ґрунт_**_и́_** _—_ заст. _ґрунт_**_а́_** (збірне), _рукав_**_и́_** — _рука́в_**_а_**_, хліб_**_и́_** _— хліб_**_а́_** (збірне), але тільки _ві́вс_**_а_**.
   **Примітка****_._** Іменник _Госпо́дь_ форм множини не має.

§ 89. Родовий відмінок

У родовому відмінку множини іменники другої відміни мають закінчення **-ів (-їв),** нульове закінчення та **-ей.**
1. Закінчення **-ів**(після голосного та апострофа _—_ **-їв**) мають іменники чол. роду та іменники середн. роду на **-е, -я**: _батьк_**_і́в_**_,берег_**_і́в_**_, ва́т_**_ів_**_, во́льт_**_ів_**_, геро́_**_їв_**_, гра́м_**_ів_**_, дру́з_**_ів_**_, дощ_**_і́в_**_, захисник_**_і́в_**_, о́́брі_**_їв_**_, ме́тр_**_ів_**_, о́м_**_ів_**_, пі́дпис_**_ів_**_,робітник_**_і́в_**_, солда́т_**_ів_**_, солов’_**_ї́в_**_, степ_**_і́в_**_, тат_**_і́в_** (множина _тат_**_и́_**) і _та́т_**_ів_** (множина _тат_**_и́_**), _школяр_**_і́в_**_; верхі́в’_**_їв_**_, відкритт_**_і́в_**_, житт_**_і́в_**_, міжгі́р’_**_їв_**_, мор_**_і́в_**_, подві́р’_**_їв_**_, пол_**_і́в_**_, покритт_**_і́в_**_, почутт_**_і́в_**_, прислі́в’_**_їв_**_._
   **Примітка.** Невелика група іменників чол. роду мають і нульове закінчення (основу): _ва́т_**_ів_** _(ват), кілова́т_**_ів_** _(кілова́т), чо́бот_**_ів_** _(чобі́т),_ а також у сполученні з числівниками: _сто раз_ (і _раз_**_і́в_**_),_ але _дн_**_ів_** _сім, раз_**_і́в_** _сто; чолові́к сім_ і _сім чолові́к,_ тобто “сім осіб”, але _сім чоловік_**_і́в_** _— “сім осіб чоловічої статі”, чолові́к із дві́сті,_ а також ті іменники, що втрачають у множині суфікси **-ин, -їн:** _болга́р, громадя́н, селя́н, тата́р,_ але: _вірме́н_**_ів_**_, грузи́н_**_ів_**_, осети́н_**_ів_**_._
2. Нульове закінчення мають усі іменники середн. роду на **-о, -е** та більшість на **-я** (переважно з попереднім м’яким подовженим приголосним **н**): _бажа́нь, болі́т, вага́нь, верхові́ть, весі́ль, ві́дер, ві́кон, долі́т, завда́нь, засі́дань, умінь, кіл, кіле́ць, колі́с, місць, озе́р, обли́ч, пальт, пита́нь, підда́ш, поклика́нь, поло́тен, прі́звищ, роздорі́ж, серде́ць_ (і _серць_)_, сіл, слів, сприйня́ть, ху́тер, яє́ць,_ але: _мор**і́в**, пол_**_і́в_** (рідко _піль_) та ін.
   **Примітка.** У разі збігудвох приголосних у кінці основи з нульовим закінченням між ними часто з’являються голосні **о** або **е**: _ві́к_**_о_**_н, па́с_**_о_**_м, су́к_**_о_**_н; болі́т_**_е_**_ць, ві́д_**_е_**_р, віко́н_**_е_**_ць, га́с_**_е_**_л, д_**_е_**_н_ (від _дно), кі́л_**_е_**_ць, озе́р_**_е_**_ць_ (_озер_**_е́_**_ць_)_, ре́б_**_е_**_р._
3. Закінчення **-ей** мають деякі іменники чол. роду: _го́ст_**_е́й,_** _ко́н_**_ей_** і середн. роду: _оч_**_е́й_** (і _віч_)_, плеч_**_е́й_** (і _пліч_), заст. _уш_**_е́й_** (_у́ш_**_і_**), перев. _вух._

§ 90. Давальний відмінок

У давальному відмінку множини другої відміни іменники чол. та середн. роду мають закінчення **-ам** (у твердій і мішаній групах) і **-ям** (у м’якій групі): _батьк_**_а́м_**_, працівник_**_а́м_**_, слухач_**_а́м_**_, трактор_**_а́м_**_, колі́н_**_ам_**_, міст_**_а́м_**_, прі́звищ_**_ам_**_, се́л_**_ам_**_; о́брі_**_ям_**_, лікар_**_я́м_**_, шахтар_**_я́м,_** _мор_**_я́м,_** _пол_**_я́м_**_;_ а також _дру́з_**_ям_**_, місц_**_я́м_**_, мор_**_я́м_**_, обли́чч_**_ям_**_, бажа́нн_**_ям_**_, пита́нн_**_ям_**_, підда́шш_**_ям_**_, роздорі́жж_**_ям_**_, узви́шш_**_ям_**.

§ 91. Знахідний відмінок

У знахідному відмінку множини іменники другої відміни мають омонімічну форму або з називним, або з родовим відмінком множини, причому:
1. Іменники —назви істот мають закінчення, омонімічне з родовим відмінком множини: _вчител_**_і́в_**_, геро́_**_їв_**_, кравц_**_і́в_**_, лікар_**_і́в_**_, о́лен_**_ів_**_, працівник_**_і́в_**_, хрущ_**_і́в_** (але: _піти́ в гварді́йц_**_і_**_, перейти́ в робітник_**_и́_**_)._
   **Примітка.** Назви деяких свійських тварин мають переважно форму, однакову з родовим відмінком: _вол_**_і́в_** (і _вол_**_и́_**)_, ко́н_**_ей_** (і _ко́н_**_і_**), _порося́ток_ (і _порося́тк_**_а_**)_._
2. Усі іменники — назви неістот мають форму, омонімічну з називним відмінком множини: _берег_**_и́_**_, трактор_**_и́_**_; вантаж_**_і́_**_, олівц_**_і́_**_; міст_**_а́_**_, се́лищ_**_а_**_; мор_**_я́_**_, обли́чч_**_я_**_, пол_**_я́_**_, узви́шш_**_я_**_._

§ 92. Орудний відмінок

В орудному відмінку множини іменники другої відміни мають закінчення **-ами, -ями, -ми.**
1. Закінчення **-ами** (у твердій та мішаній групах), **-ями** (у м’якій, зрідка в мішаній, групі) мають іменники чол. і середн. роду: _берег_**_а́ми_**_, працівник_**_а́ми_**, _товариш_**_а́ми_**_, трактор_**_а́ми_**_; ву́х_**_ами_**_, міст_**_а́ми_**_, прі́звищ_**_ами_**_, се́л_**_ами_**_, я́вищ_**_ами_**_; ковал_**_я́ми_**_, лікар_**_я́ми_**_, шахтар_**_я́ми_**_; знаря́дд_**_ями_**_, місц_**_я́ми_**_, обли́чч_**_ями_**_, пол_**_я́ми_**_, роздорі́жж_**_ями_**_, узви́шш_**_ями_**.
2. Закінчення **-ми** (паралельно з формами на **-ами, -ями**) мають іменники чол. і середн. роду: _го́ст_**_я́ми_** _(_й _гі́сть_**_ми)_**, _кі́нь_**_ми_** (й _ко́н_**_ями_**), _чобіть_**_ми́_** (й _чобо́т_**_ями_**_, чо́бот_**_ами_**); _колі́нь_**_ми_** (й _колі́н_**_ами_**), _коле́с_**_ами_** (й _колі́сь_**_ми)_**, _кри́л_**_ами_** _(_й _криль_**_ми́_**).
   **Примітка.** Іменники середи. роду _о́ко, плече́_ мають в орудному відмінку множини закінчення **-има:** _оч_**_и́ма_**_, плеч_**_и́ма_**.

§ 93. Місцевий відмінок

У місцевому відмінку множини іменники чол. та середн. роду мають закінчення **-ах** (у твердій та мішаній групах), **-ях** (у м’якій групі): _на дуб_**_а́х_**_, на працівник_**_а́х_**_, у горизо́нт_**_ах_**_, в озе́р_**_ах_**_, у календар_**_я́х_**_, по ліс_**_а́х_**_, при берег_**_а́х_**_, при стол_**_а́х_**_, у се́лищ_**_ах_**_; на учител_**_я́х_**_, на шахтар_**_я́х_**_, на чо́бот_**_ах_** _(чобо́т_**_ях_**_), на місц_**_я́х_**_, на обли́чч_**_ях_**_, на роздорі́жж_**_ях_**_, на узви́шш_**_ях_**_, по буди́нк_**_ах_**_, по га_**_я́х_**_, по о́брі_**_ях_**_, по міст_**_а́х_**_, по се́л_**_ах_**.

§ 94. Кличний відмінок

У кличному відмінку множини іменники другої відміни мають форму, омонімічну з називним: _брат_**_и́_**_, працівник_**_и́_**_; діяч_**_і́_**_, товариш_**_і́_**_; о́брі_**_ї_**_, учител_**_і́_**_, лікар_**_і́_**_; мор_**_я́_**_, пол_**_я́_**_, се́л_**_а_**_;_ у поетичному та урочистому мовленні використовують форми на зразок _брат_**_о́ве_**_, сват_**_о́ве_**_._

III відміна

§ 95. Однина

1. У родовому та давальному відмінках однини іменники третьої відміни мають закінчення -**_і_**: _Бе́ршаді_, _вані́лі, га́лузі, гера́ні, гі́дності, кро́ві, любо́ві, мо́ці, незале́жності, не́хворощі, но́чі, Оболо́ні, о́сені, о́сі, по́дорожі, при́язні, ре́чі, Ру́сі́, со́лі, ста́лі, су́міші, ті́ні, У́мані, фа́льші, флане́лі, хоро́брості._
   Іменники на -ть після приголосного, а також слова _кров, любо́в, о́сінь, сіль, Русь, Білору́сь_ у родовому відмінку однини можуть набувати як варіант закінчення -и: _гі́дности, незале́жности, ра́дости, сме́рти, че́сти, хоро́брости; кро́ви, любо́ви, о́сени, со́ли, Ру́си́, Білору́си._
   **Примітка.** Форми непрямих відмінків від іменників, що означають абстрактні поняття простору: _височі́нь, глибочі́нь, далечі́нь, широчі́нь_, крім знахідного та орудного, зрідка вживані; їх замінюють відповідні словоформи із суфіксом - **ин(а)**: _височина́, глибочина́, широчина́_.
2. У знахідному відмінку однини іменники цієї відміни мають форму, однакову з називним відмінком.
3. В орудному відмінку однини іменники цієї відміни набувають закінчення -**ю**, причому:
1) Якщо основа іменника закінчується одним приголосним (крім губного та **р**), то після голосного перед закінченням -**ю** цей приголосний подовжується (на письмі подвоюється): _Бе́ршаддю_, _вані́ллю_, _височі́нню, ві́ссю, га́луззю, гера́нню, мі́ддю, мі́ццю, ні́ччю, Оболо́нню, по́дорожжю, Ру́ссю, сі́ллю, су́мішшю, тінню, У́манню._
2) Якщо основа іменника закінчується сполученням приголосних або на губний (**б**, **п**, **в**, **м**, **ф**), а також на **р**, **щ**, то подовження не відбувається: _ве́рф’ю, гі́дністю, жо́вчю, кі́новар’ю, кро́в’ю, любо́в’ю, ма́тір’ю, незале́жністю, не́хворощю, О́б’ю, при́язню, ра́дістю, я́кістю_.
4. У місцевому відмінку однини вживається закінчення **-і**: _у Бе́ршаді_, _при свідо́мості, у га́лузі, у до́повіді, на о́сі, у по́дорожі, на Оболо́ні, у ра́дості, у со́лі, на Ру́сі́, у ті́ні, в У́мані_.
5. У кличному відмінку, що вживається переважно в поезії, іменники цієї відміни мають закінчення **-е**: _любо́ве, но́че, ра́досте, смерте, У́мане_.


§ 96. Множина

1. У називному, знахідному та кличному відмінках множини іменники третьої відміни мають закінчення **-і**: _ві́дповіді, ві́сті, о́сі, ті́ні; но́чі, по́дорожі, су́міші_.
2. У родовому відмінку множини вживаємо закінчення **-ей**: _відо́мостей, ві́дповідей, вісте́й, га́лузей, гера́ней, до́повідей, областе́й, осе́й, ті́ней; ноче́й, по́дорожей, су́мішей._
3. У давальному відмінку множини вживаємо закінчення **-ям** (після шиплячого — -**ам**): _ві́дповідям, ві́стя́м, гера́ням, о́сям, ті́ням; ноча́м, по́дорожам, су́мішам_.
4. В орудному відмінку множини вживаємо закінчення **-ями** (після шиплячого — **-ами**): _ві́дповідями, ві́стя́ми, гера́нями, костя́ми (_рідко _кістьми́), о́сями; ноча́ми, по́дорожами, су́мішами_.
5. У місцевому відмінку множини вживаємо закінчення **-ях** (після шиплячого — -**ах**): _у ві́дповідях, у ві́стя́х, на гера́нях, на о́сях, у ті́нях; по ноча́х, у по́дорожах, у су́мішах_.

§ 97. Відмінювання слова МА́ТИ

|         | **Однина**                  | **Множина**       |
|---------|-----------------------------|-------------------|
| **Н.**  | _ма́т-**и** (рідко **ір**)_ | _мат-**ер-і́**_   |
| **Р.**  | _ма́т-**ер-і_               | _мат-**ер-і́в**_  |
| **Д.**  | _**ма́т-**ер-і              | _мат-**ер-я́м**_  |
| **Зн.** | _**ма́т-**ір**_             | _мат-**ер-і́в**_  |
| **Ор.** | _ма́т-**ір’-ю*              | _мат-**ер-я́ми**_ |
| **М.**  | _…ма́т-**ер-і               | _…мат-**ер-я́х**_ |
| **Кл.** | _**ма́т-**и**_              | _мат-**ер-і́**_   |

ІV відміна

§ 98. Однина

1. У називному, знахідному та кличному відмінках однини іменники четвертої відміни мають закінчення **-я** (після шиплячого — **-а**): _галченя́, голуб’я́, гуся́, дитя́, козеня́; коліща́, курча́, лоша́; ім’я́, пле́м’я; ви́м’я, сі́м’я, ті́м’я._
2. У родовому відмінку однини вживаємо форми на -**ят-и** (після шиплячого — -**ат-и**) та **-ен-і**: _галченя́ти, голуб’я́ти, гуся́ти, дитя́ти, козеня́ти; курча́ти, лоша́ти, коліща́ти; і́мені (ім’я́), пле́мені_ (_пле́м’я_); _ви́мені_ (_ви́м’я), сі́мені_ (_сі́м’я), ті́мені_ (_ті́м’я)._
3. У давальному відмінку однини вживаємо форми на -**ят-і** (після шиплячого -**ат-і**) та -**ен-і**: _галченя́ті, гуся́ті, дитя́ті, козеня́ті; курча́ті, лоша́ті; і́мені, пле́мені; ви́мені (ви́м’ю), сі́мені (сі́м’ю), ті́мені (ті́м’ю)._
4. В орудному відмінку однини вживається форма (без суфікса -**ят**, -**ат**) на -**ям** (після шиплячого — -**ам**), а іменники із суфіксом -**ен**- мають варіантні форми на -**ен**, **-ем** і -**ям**: _галченя́м, гуся́м; дитя́м, козеня́м; курча́м, лоша́м_; _і́менем_ (_ім’я́м)_, _пле́менем_ (_пле́м’ям), ви́менем (ви́м’ям),_ с_і́менем (сі́м’ям), ті́менем (ті́м’ям)._
5. У місцевому відмінку однини вживаються форми на -**ят-і** (після шиплячого — -**ат-і**) та -**ен-і**: _на галченя́ті; на курча́ті; в і́мені, у пле́мені;_ іменники _ви́м’я сі́м’я, ті́м’я_ мають варіантні форми: _на ви́мені (ви́м’ї), на ті́мені (ті́м’ї), на сі́мені (сі́м’ї)_; _по ви́мені (ви́м’ю), по сі́мені (сі́м’ю), ті́мені (ті́м’ю)._
6. У кличному відмінку деякі іменники мають закінчення -е: _і́мене, пле́мене._

§ 99. Множина

1. У називному та кличному відмінках множини іменники четвертої відміни мають форму на -**ят-а** (після шиплячого — -**ат-а**) та -**ен-а**: _гуся́та, теля́та; курча́та, лоша́та; імена́, племена́,_ але _ви́м’я, сі́м’я, ті́м’я_ (ці іменники в множині відмінюємо як іменники другої відміни).
2. У родовому відмінку множини іменники четвертої відміни мають нульове закінчення на -**ят** (після шиплячого — -**ат**) і -**ен**: _гуся́т, теля́т; курча́т, лоша́т; іме́н, племе́н,_ але_: ви́м’їв, сі́м’їв, ті́м’їв._
3. У давальному відмінку множини вживаємо форми на -**ят-ам** (після шиплячого — -**ат-ам**) і -**ен-ам**: _гуся́там, теля́там; курча́там, лоша́там; імена́м, племенам,_ але: _ви́м’ям, сі́м’ям, ті́м’ям._
4. У знахідному відмінку множини іменники четвертої відміни мають форму, однакову з називним відмінком: _коліща́та; імена́, племена́; ви́м’я, ті́м’я, сі́м’я;_ з родовим відмінком (для назв людей): _дівча́т, хлоп’я́т_; або обидві форми (для назв тварин): _гуся́т_ і _гуся́та; курча́т_ і _курча́та_, _ягня́т_ і _ягня́та._
5. В орудному відмінку множини вживаємо форми на -**ят-ами** (після шиплячого — -**ат-ами**) та -**ен-ами**: _гуся́тами, ягня́тами; курча́тами, лоша́тами; імена́ми, племена́ми, але: ви́м’ями, ті́м’ями, сі́м’ями._
6. У місцевому відмінку множини вживаємо форму на -**ят-ах** (після шиплячого — -**ат-ах**) і -**ен-ах**: _на гуся́тах, на ягня́тах; на курча́тах, на лоша́тах; в імена́х, у племена́х, але: у ви́м’ях, у сі́м’ях, на ті́м’ях._

§ 100. Відмінювання іменників, що мають тільки форму множини

1. У називному відмінку вживаємо:
1) закінчення **-и**: _в’я́зи, гу́си, ді́ти, джи́нси, збо́їни, кані́кули, кросі́вки, ку́ри, лю́ди, но́чви, окуля́ри, са́ни, сі́ни, Су́ми, схо́ди, фіна́нси, Чернівці́, штани́._
   **Примітка.** Деякі іменники, зокрема _гу́си, ді́ти, ку́ри, лю́ди_, мають форму однини, але від інших основ: _гу́ска, дити́на, ку́рка, люди́на;_
2) закінчення **-і** (після голосного — **-ї**): _го́рдощі, граблі́, две́рі, дрі́жджі, коно́плі, но́жиці, поми́ї, ра́дощі, хи́трощі_;
3) закінчення **-а** (зрідка — **-я**): _ви́ла, воро́та, дро́ва, я́сла, я́сна, ві́нця_.
2. У родовому відмінку вживаємо:
1) закінчення -**ей**: _гро́ше́й, гусе́й, двере́й, куре́й, люде́й, сане́й, сіне́й_;
2) закінчення -**ів**: _в’я́зів, граблі́в_ (і _грабе́ль_), _джи́нсів, дрі́жджів, кліщі́в, окуля́рів, схо́дів, фіна́нсів, хи́трощів, Чернівці́в_;
3) нульове закінчення: _вил, ворі́т, дров, збо́їн, кані́кул, конопе́ль, леща́т, но́жиць, ночо́в (ночв)_, _Сум_, _я́се́л, я́сен_.
3. У давальному відмінку вживаємо:
1) закінчення **-ам** після твердого приголосного, коли в називному відмінку іменники мають закінчення **-и**, **-а** або -**і** (після шиплячого): _весе́лощам, ви́лам, воро́там_ (і _воро́тям_)_, в’я́зам, но́чвам, ра́дощам, Су́мам, схо́дам, фіна́нсам, штана́м_ (і _шта́ням), я́слам._
   Винятки: _гу́сям, ді́тям, лю́дям, ку́рям, са́ням, сі́ням;_
2) закінчення -**ям** після голосного та після м’якого приголосного, коли в називному відмінку іменники закінчуються на **-і**, **-ї**, **-я**: _ві́нцям, грабля́м, две́рям, но́жицям, поми́ям, Чернівця́м._
4. У знахідному відмінку вживаємо форми:
1) однакові з називним відмінком: _ви́ла, ві́нця, граблі́, коно́плі, окуля́ри, са́ни, фіна́нси, я́сла;_
2) однакові з родовим відмінком (для назв людей): _діте́й, люде́й;_
3) обидві форми (для назв деяких свійських тварин): _гусе́й_ і _гу́си_, _куре́й_ і _ку́ри_.
5. В орудному відмінку вживаємо:
1) закінчення -**ами** в іменниках, які в називному відмінку мають закінчення -**и**, **-а** або -**і** (після шиплячого): _ви́лами, но́чвами, Су́мами, схо́дами, фіна́нсами; весе́лощами, ра́дощами;_
2) закінчення -**ями** в іменниках, які в називному відмінку закінчуються на **-і**, **-ї**, **-я**: _ві́нцями, грабля́ми, коно́плями, но́жицями, поми́ями, Чернівця́ми;_
3) закінчення -**ми**: _ворітьми́_ (і _воро́тами_), _грі́шми_ (і _гроши́ма_), _гусьми́_, _дверми́_ (і _двери́ма_), _ді́тьми, курми́, людьми́, саньми́_ (і _саня́ми_), _сі́ньми, штаньми́_ (і _штана́ми,_ рідше — _шта́нями_).
6. У місцевому відмінку залежно від попереднього приголосного вживаємо закінчення -**ах**, -**ях**: _на ви́лах, у джи́нсах, на воро́тах_ (рідше — _воро́тях_)_, на кані́кулах, на но́жицях, у но́чвах, у Су́мах, на фіна́нсах, на штана́х_ (рідше — _на шта́нях_)_, у я́слах; на грабля́х, у две́рях, у поми́ях, у Чернівця́х_.

ПРИКМЕТНИК

За характером кінцевого приголосного основи та відмінкових закінчень прикметники поділено на дві групи — тверду й м’яку.

§ 101. Тверда група прикметників

До твердої групи належать:
1) якісні та відносні прикметники, що мають основу на твердий приголосний і в називному відмінку однини чол. роду закінчуються на **-ий**: _бо́сий, бурхли́вий, вели́чний, весе́лий, весня́ни́й, відва́жний, відпові́дний, гірки́й, глухи́й, дові́чний, жито́мирський, замо́жний, за́хідний, кни́жний, майсте́рний, мо́дний, молоди́й, навча́льний, незале́жний, нагі́рний, наро́дний, нови́й, пито́мий, попере́чний, пото́чний, постмоде́рний, працьови́тий, прода́жний, рі́дний, сві́жий, семирі́чний, си́зий, сі́рий, сліпи́й, ста́рший, схі́дний, тво́рчий, теля́чий, тогобі́чний, тото́жний, туги́й, тяму́щий, хоро́брий, чи́стий_, _чотирику́тний, чудо́вий, шляхе́тний, щасли́вий;_
2) присвійні прикметники із суфіксами -**ів** (після голосного та апострофа — -**їв**), -**ин** (після голосного та апострофа -**їн**), які в називному відмінку однини чол. роду після цих суфіксів мають нульове закінчення: _Андрі́їв, ба́тьків, Га́лин, ді́дів, доччи́н, І́горів, Марі́їн, не́нин, ня́ньчин, шевці́в;_
3) усі короткі форми прикметників: _варт, ви́нен, го́ден, зго́ден, гото́в, жив, здоро́в, зе́лен, ла́ден, пе́вен, по́вен, пови́нен, прав, рад, я́сен_.

§ 102. М’яка група прикметників

До м’якої групи належать:
1) відносні прикметники, що мають основу на м’який приголосний -**н**- і в називному відмінку однини чол. роду закінчуються на -**ій** (після голосного — **-їй**): _бу́дній, ве́рхній, вечі́рній, всесві́тній (кругосві́тній), горо́дній, да́вній (неда́вній), доро́жній (подоро́жній), досві́тній, доста́тній, дру́жній_ (але _дру́жний_ — з іншим значенням), _жи́тній, за́дній, замі́жня, кра́йній, ку́тній, лі́тній (повнолі́тній), майбу́тній, могу́тній, му́жній, незабу́тній, нові́тній, обі́дній (пообі́дній), осві́тній, осі́нній, оста́нній, пере́дній, пі́зній, поро́жній, прису́тній (відсу́тній, посу́тній), пу́тній, ра́нній, самобу́тній, само́тній_ (але _самі́тний_), _сере́дній (посере́дній), спі́дній, сторо́нній, сусі́дній, ха́тній, худо́жній_ тощо;
2) усі прикметники на -**жній**, -**шній**, що походять від прислівників: _бли́жній, вну́трішній, вчора́шній, да́вні́шній, дома́шній, за́втрашній, зо́внішній, коли́шній, ни́нішній, поздо́вжній, ра́нішній, спра́вжній, сього́днішній, тепе́рішній, торі́шній_ (але _цьогорі́чний_)_, туте́шній_ та ін.; також _прийде́шній, сіне́шній_ тощо;
3) відносні прикметники з основою на **-й**: _безкра́їй, довгові́їй, короткоши́їй;_ відносні прикметники з відтінком присвійності: _бра́тній, о́рлій,_ а також якісний прикметник _си́ній._

§ 103. Зразки відмінювання прикметників

Однина

ТВЕРДА ГРУПА

|         | Чоловічий рід         | Середній рід          | Жіночий рід     |
|---------|-----------------------|-----------------------|-----------------|
| **Н.**  | _га́рн-**ий**_        | _га́рн-**е**_         | _га́рн-**а**_   |
| **Р.**  | _га́рн-**ого**_       | _га́рн-**ого**_       | _га́рн-**ої**_  |
| **Д.**  | _га́рн-**ому**_       | _га́рн-**ому**_       | _га́рн-**ій**_  |
| **Зн.** | _= Н. або Р._         | _га́рн-**е**_         | _га́рн-**у**_   |
| **Ор.** | _га́рн-**им**         | _га́рн-**им**_        | _га́рн-**ою**_  |
| **М.**  | _…га́рн-**ому(-ім)**_ | _…га́рн-**ому(-ім)**_ | _…га́рн-**ій**_ |

|         | Чоловічий рід                | Середній рід                 | Жіночий рід       |
|---------|------------------------------|------------------------------|-------------------|
| **Н.**  | _бра́тів_                    | _бра́тов**-е**_              | _бра́тов**-а**_   |
| **Р.**  | _бра́тов**-ого**_            | _бра́тов**-ого**_            | _бра́тов**-ої**_  |
| **Д.**  | _бра́тов**-ому**_            | _бра́тов**-ому**_            | _бра́тов**-ій**_  |
| **Зн.** | _= Н. або Р._                | _бра́тов**-е**_              | _бра́тов**-у**_   |
| **Ор.** | _бра́тов**-им**_             | _бра́тов**-им**_             | _бра́тов**-ою**_  |
| **М.**  | _…бра́тов**-ому** **(-ім)**_ | _…бра́тов**-ому** **(-ім)**_ | _…бра́тов**-ій**_ |

М’ЯКА ГРУПА

|         | Чоловічий рід                  | Середній рід                   | Жіночий рід    |
|---------|--------------------------------|--------------------------------|----------------|
| **Н.**  | _си́н-**ій**_                  | _си́н-**є**_                   | _си́н-**я**_   |
| **Р.**  | _си́нь-**ого**_                | _си́нь-**ого**_                | _си́нь-**ої**_ |
| **Д.**  | _си́нь-**ому**_                | _си́нь-**ому**_                | _си́н-**ій**_  |
| **Зн.** | _= Н. або Р._                  | _си́н-**є**_                   | _си́н-**ю**_   |
| **Ор.** | _си́н-**ім**_                  | _си́н-**ім**_                  | _си́нь-**ою**_ |
| **М.**  | _…си́нь-**ому** (си́н-**ім**)_ | _…си́нь-**ому** (си́н-**ім**)_ | _…си́н-**ій**_ |

|         | Чоловічий рід                          | Середній рід                         | Жіночий рід       |
|---------|----------------------------------------|--------------------------------------|-------------------|
| **Н.**  | _безкра́**-їй**_                       | _безкра́**-є**_                      | _безкра́**-я**_   |
| **Р.**  | _безкра́й**-ого**_                     | _безкра́й**-ого**_                   | _безкра́й**-ої**_ |
| **Д.**  | _безкра́й**-ому**_                     | _безкра́й**-ому**_                   | _безкра́**-їй**_  |
| **Зн.** | _= Н. або Р._                          | _безкра́**-є**_                      | _безкра́**-ю**_   |
| **Ор.** | _безкра́**-їм**_                       | _безкра́**-їм**_                     | _безкра́й**-ою**_ |
| **М.**  | _…безкра́й**-ому** (безкра́_**-їм**_)_ | _…безкра́й**-ому** (безкра́**-їм**)_ | _…безкра́**-їй**_ |

Множина

|     | Тверда група    |                   | М’яка група    |                   |
|-----|-----------------|-------------------|----------------|-------------------|
| Н.  | _га́рн-**і**_   | _бра́тов-**і**_   | _си́н-**і**_   | _безкра́-**ї**_   |
| Р.  | _га́рн-**их**_  | _бра́тов-**их**_  | _си́н-**іх**_  | _безкра́-**їх**_  |
| Д.  | _га́рн-**им**_  | _бра́тов-**им**_  | _си́н-**ім**_  | _безкра́-**їм**_  |
| Зн. | _= Н. або Р._   | _= Н. або Р._     | _= Н. або Р._  | _= Н. або Р._     |
| Ор. | _га́рн-**ими**_ | _бра́тов-**ими**_ | _си́н-**іми**_ | _безкра́-**їми**_ |
| М.  | _…га́рн-**их**_ | _бра́тов-**их**_  | _…си́н-**іх**_ | _…безкра́-**їх**_ |

**Примітка 1**. Іменники прикметникового походження _будівни́чий, лю́тий_ (місяць), _подоро́жній_ і подібні відмінюємо як прикметники: _до будівни́чого, будівни́чі, з будівни́чими; лю́того, у лю́тому._ Пор.: Сьогодні _п’яте лю́того_ й _П’ятого 2018 ро́ку._
**Примітка 2**. Прикметники, складені з **-лиций**: _білоли́ций, блідоли́ций, круглоли́ций, повноли́ций_ тощо відмінюємо так:

ОДНИНА

|         | Чоловічий рід                          | Середній рід                           | Жіночий рід        |
|---------|----------------------------------------|----------------------------------------|--------------------|
| **Н.**  | _білоли́ц-**ий**_                      | _білоли́ц-**е**_                       | _білоли́ц-**я**_   |
| **Р.**  | _білоли́ць-**ого**_                    | _білоли́ць-**ого**_                    | _білоли́ць-**ої**_ |
| **Д.**  | _білоли́ць-**ому**_                    | _білоли́ць-**ому**_                    | _білоли́ц-**ій**_  |
| **Зн.** | _= Н. або Р._                          | _білоли́ц-**е**_                       | _білоли́ц-**ю**_   |
| **Ор.** | _білоли́ц-**им**_                      | _білоли́ц-**им**_                      | _білоли́ць-**ою**_ |
| **М.**  | _…білоли́ць-**ому** (білоли́ц-**ім**)_ | _…білоли́ць-**ому** (білоли́ц-**ім**)_ | _…білоли́ц-**ій**_ |

МНОЖИНА

|         |                     |
|---------|---------------------|
| **Н.**  | _білоли́ц**-і_      |
| **Р.**  | _**білоли́ц**-их_   |
| **Д.**  | _**білоли́ц**-им**_ |
| **Зн.** | _= Н. або Р._       |
| **Ор.** | _білоли́ц**-ими**_  |
| **М.**  | _…білоли́ц**-их**_  |

§ 104. Ступенювання прикметників

Вищий ступінь прикметників
1. Вищий ступінь порівняння прикметників утворюємо додаванням:
1) суфікса -**іш**- або -**ш**- до основи чи до кореня звичайної форми якісного прикметника: _нов-_**_і́ш_**_-ий, повн-_**_і́ш_**_-ий, син-_**_і́ш_**_-ий, деше́в-_**_ш_**_-ий, соло́д-_**_ш_**_-ий_;
2) слів **більш**, **менш** до звичайної форми якісного прикметника (рідше): _більш вда́лий, більш глибо́кий, менш вередли́вий._

Найвищий ступінь прикметників

2. Найвищий ступінь порівняння прикметників утворюємо додаванням:
1) префікса **най**- до форми вищого ступеня: _найбі́льший, найкра́ща,_найме́нше_;
2) слів **найбільш**, **найменш** до звичайної форми якісного прикметника (рідше): _найбі́льш зручни́й, найбі́льш стійка́, найме́нш приє́мне._

Для посилення ознаки вживаємо при формах найвищого ступеня прикметників частки **що** і **як**; пишемо їх із прикметниками разом: _щонайсильні́ший, якнайбі́льший, якнайшви́дший_.

ЧИСЛІВНИК

КІЛЬКІСНІ ЧИСЛІВНИКИ

§ 105. Відмінювання кількісних числівників

1. Числівник *оди́н, одне́ (одно́), одна́* відмінюємо так:

|         | Однина                        |                            | Множина        |
|---------|-------------------------------|----------------------------|----------------|
|         | Чол. і середн. рід            | Жіночий рід                |                |
| **Н.**  | _оди́н, одне́ (рідше —одно́)_ | _одніє́ї_                  | _одні́_        |
| **Р.**  | _одного́_                     | _одна́ (рідше —одно́ї)_    | _одни́х_     _ |
| **Д.**  | _одному́_                     | _одні́й_                   | _одни́м_       |
| **Зн.** | _= Н. або Р.одне́ (одно́)_    | _одну́_                    | _= Н. або Р._  |
| **Ор.** | _одни́м_                      | _одніє́ю (рідше — одно́ю)_ | _одни́ми_    _ |
| **М.**  | _…одно́му (одні́м)_           | _…одні́й_                  | _…одни́х_    _ |

**Примітка.** У займенниках _оди́н до о́дного, оди́н о́дному, оди́н з о́дним_ і под. наголос у слові _о́дного, о́дному, о́дній_ і т. ін. _—_ на першому складі.
2. Інші кількісні числівники відмінюємо так:

|         | Однина             |               | Множина       |
|---------|--------------------|---------------|---------------|
|         | Чол. і середн. рід | Жіночий рід   |               |
| **Н.**  | _два дві_          | _три_         | _чоти́ри_     |
| **Р.**  | _двох_             | _трьох_       | _чотирьо́х_   |
| **Д.**  | _двом_             | _трьом_       | _чотирьо́м_   |
| **Зн.** | _= Н. або Р._      | _= Н. або Р._ | _= Н. або Р._ |
| **Ор.** | _двома́_           | _трьома́_     | _чотирма_     |
| **М.**  | _…двох_            | _…трьох_      | _…чотирьо́х_  |

|         |                      |                       |                  |                       |
|---------|----------------------|-----------------------|------------------|-----------------------|
| **Н.**  | _п’ять_              | _шість_               | _сім_            | _ві́сім_              |
| **Р.**  | _п’яти́, п’ятьо́х_   | _шести́, шістьо́х_    | _семи́, сімо́х_  | _восьми́, вісьмо́х_   |
| **Д.**  | _п’яти́, п’ятьо́м_   | _шести́, шістьо́м_    | _семи́, сімо́м_  | _восьми́, вісьмо́м_   |
| **Зн.** | _п’ять або п’ятьо́х_ | _шість або шістьо́х_  | _сім або сімо́х_ | _ві́сім або вісьмо́х_ |
| **Ор.** | _п’ятьма́, п’ятьома_ | _шістьма́, шістьома́_ | _сьома́, сімома́ | _вісьма́, вісьмома́_  |
| **М.**  | _…п’яти́, п’ятьо́х_  | _…шести́, шістьо́х_   | _…семи́, сімо́х_ | _…восьми́,вісьмох_    |

3. Як п’ять або шість відмінюємо числівники _де́в’ять, де́сять,одина́дцять, двана́дцять, трина́дцять, чотирна́дцять, п’ятна́дцять,шістна́дцять, сімна́дцять, вісімна́дцять, дев’ятна́дцять, два́дцять,три́дцять_.
4. Складні числівники _п’ятдеся́т, шістдеся́т, сімдеся́т, вісімдеся́т_ відмінюємо за таким зразком:

|         |                                 |
|---------|---------------------------------|
| **Н.**  | _п’ятдеся́т_                    |
| **Р.**  | _п’ятдесяти́, п’ятдесятьо́х_    |
| **Д.**  | _п’ятдесяти́, п’ятдесятьо́м_    |
| **Зн.** | _п’ятдеся́т або п’ятдесятьо́х_  |
| **Ор.** | _п’ятдесятьма́, п’ятдесятьома́_ |
| **М.**  | _…п’ятдесяти́, …п’ятдесятьо́х_  |

5. Складні числівники _дві́сті, три́ста, чоти́риста, п’ятсо́т, шістсо́тсімсо́т, вісімсо́т, дев’ятсо́т_ відмінюємо за такими зразками:

|         |               |                                  |
|---------|---------------|----------------------------------|
| **Н.**  | _дві́сті_     | _п’ятсо́т_                       |
| **Р.**  | _двохсо́т_    | _п’ятисо́т_                      |
| **Д.**  | _двомста́м_   | _п’ятиста́м_                     |
| **Зн.** | _дві́сті_     | _п’ятсо́т_                       |
| **Ор.** | _двомаста́ми_ | _п’ятьмаста́ми, п’ятьомаста́ми__ |
| **М.**  | _…двохста́х_  | _…п’ятиста́х_                    |

6. У складених кількісних числівниках відмінюємо всі частини: _з чотирьохсо́т сімдесяти́ восьми́ ти́сяч шестисо́т п’ятдесяти́ дев’яти́_ (гривень).
7. Числівники _со́рок, дев’яно́сто, сто_ в родовому, давальному, орудному й місцевому відмінках мають закінчення **-а**: _сорока́, дев’яно́ста, ста_.
8. Збірні числівники _дво́є, обо́є, тро́є_ в непрямих відмінках мають форми від _два, оба́_ (давня форма), _три: двох, двом…, обо́х, обо́м…, трьох, трьом…_
9. Збірний числівник _оби́два (оби́дві)_ має в непрямих відмінках такі форми: _обо́х, обо́м, обома́, на обо́х_.
10. Збірні числівники _че́тверо, п’я́теро, ше́стеро, се́меро, во́сьмеро, де́в’ятеро, де́сятеро, одина́дцятеро_ в непрямих відмінках мають форми відповідних кількісних числівників: _чотирьо́х, чотирьо́м…, п’ятьо́х, п'ятьо́м…, шістьо́х, шістьо́м..._ і т. д.
11. Числові назви _ти́сяча, мільйо́н, мілья́рд_ відмінюємо як іменники відповідних відмін.
12. Неозначено-кількісні числівники _кількана́дцять, кількадеся́т_ відмінюємо як числівник _п’_ять_: _кільканадцяти́_ й _кільканадцятьо́х, кількадесятьма́_ й _кількадесятьома́_.

ПОРЯДКОВІ ЧИСЛІВНИКИ

§ 106. Відмінювання порядкових числівників

1. Числівники, що мають закінчення **-ий**, відмінюємо як прикметники твердої групи: _пе́рший (пе́рша, пе́рше), дру́гий, четве́ртий, п’я́тий, шо́стий, сьо́мий, во́сьмий, дев’я́тий, деся́тий, одина́дцятий, двана́дцятий…, двадця́тий, тридця́тий, сороко́вий, п’ятдеся́тий, шістдеся́тий, сімдеся́тий, вісімдеся́тий, дев’яно́стий, со́тий, двохсо́тий, трьохсо́тий, чотирьохсо́тий, п'ятисо́тий…, ти́сячний, двохти́сячний, трьохти́сячний, чотирьохти́сячний, пʼятити́сячний…, мільйо́нний, двохмільйо́нний, трьохмільйо́нний, чотирьохмільйо́нний, п’ятимільйонний…;_ числівник _тре́тій (тре́тя, тре́тє)_ відмінюємо як прикметник м’якої групи.
2. У складених порядкових числівниках відмінювана остання частина: _вісімдеся́т во́сьмий, вісімдеся́т во́сьмого_, _ти́сяча дев’ятсо́т дев’яно́сто пе́ршого (року)_, _у ти́сяча сімсо́т вісімдесят дев’я́тому (році)_, у дві ти́сячі вісімна́дцятому (році)_.

Порядкові числівники на письмі передаємо переважно словами: _шо́стий по́верх, пе́рше бе́резня_. Якщо порядковий числівник передано цифрою, то після неї кінцеву частину порядкового слова пишемо з дефісом, напр.: _5-й по́верх_, _на 36-му кіломе́трі_, _після 7-ї годи́ни_ (але при позначенні дат, сторінок видання, а також після римських цифр закінчення не пишемо: _1 січня 2000 року, 120 сторінка, I тисячоліття, XXI століття_).

ДРОБОВІ ЧИСЛІВНИКИ

§ 107. Відмінювання дробових числівників

1. Дробові числівники читаємо так: 1⁄2 — _одна́ дру́га_, 1⁄3 — _одна́ тре́тя_, 1⁄4 — _одна́ четве́рта_, 5⁄2 — _п’ять других_, 2⁄3 — _дві тре́тіх_, 3⁄4 — _три четве́ртих_, 4⁄3 — _чоти́ри тре́тіх_, 3⁄5 — _три п’я́тих_, 2⁄7 — _дві сьо́мих_, 9⁄10 — _де́в’ять деся́тих._
   Відмінюємо їх як звичайні числівники: _двом тре́тім, трьома́ п’я́тими; _діли́ти на одну́ двадця́ту._
   _Полови́на_ (1⁄2), _трети́на_ (1⁄3), _чверть_ (1⁄4) відмінюються як іменники.
2. Числівники _півтора́ (відра́, кілогра́ма, кіломе́тра), півтори́ (ти́сячі, гри́вні), півтора́ста_ невідмінювані.

ЗАЙМЕННИК

§ 108. Особові займенники

Відмінювання особових займенників

|         | Однина             |                    | Множина |          |
|---------|--------------------|--------------------|---------|----------|
| **Н.**  | _я_                | _ти_               | _ми_    | _ви_     |
| **Р.**  | _мене́ (до ме́не)_ | _тебе́ (до те́бе)_ | _нас_   | _вас_    |
| **Д.**  | _мені́_            | _тобі́_            | _нам_   | _вам_    |
| **Зн.** | _мене́ (на ме́не)_ | _тебе́ (на те́бе)_ | _нас_   | _вас_  _ |
| **Ор.** | _мно́ю_            | _тобо́ю_           | _на́ми_ | _ва́ми_  |
| **М.**  | _…мені́_           | _…тобі́_           | _…нас_  | _…вас_   |

|         | Однина              |                 | Множина       |
|---------|---------------------|-----------------|---------------|
| **Н.**  | _він воно́_         | _вона́_         | _вони́_       | 
| **Р.**  | _його́ (до ньо́го)_ | _її́ (до не́ї)_ | _їх (до них)_ | 
| **Д.**  | _йому́_             | _їй_            | _їм_          | 
| **Зн.** | _його́ (на ньо́го)_ | _її́ (на не́ї)_ | _їх (на них)_ | 
| **Ор.** | _ним_               | _нею_           | _ни́ми_       | 
| **М.**  | _…ньо́му (нім)_     | _…ній_          | _…них_        | 

Форми займенника третьої особи _(він, вона́, воно́, вони́)_ після прийменників уживаємо з приставним **н**: _до ньо́го, на не́ї, з них._ Орудний відмінок має форму з **н** і без прийменника: _ним, не́ю, ни́ми._

§ 109. Зворотний займенник
Відмінювання зворотного займенника

|        |                    |                    |        
|--------|--------------------|--------------------|
| **Н.** | —                  | _себе́ (на се́бе)_ |
| **Р.** | _себе́ (до се́бе)_ | _собо́ю_           | 
| **Д.** | _собі́_            | _…собі́_           |

§ 110. Присвійні займенники

Відмінювання присвійних займенників

|         | Чол. і середн.рід       | Жіночий рід | Множина |
|---------|-------------------------|-------------|---------|
| **Н.**  | _мій_                   | _моя_       | мої́    | 
| **Р.**  | _моє́_                  | _моє́ї_     | мої́х   | 
| **Д.**  | _мого́_                 | _мої́й_     | мої́м   | 
| **Зн.** | _моє́му_                | _мою́_      | мої́х   | 
| **Ор.** | _= Н. або Р. моє́мої́м_ | _моє́ю_     | мої́ми  | 
| **М.**  | _моє́му (мої́й)_        | _…мої́й_    | …мої́х  | 

Так само відмінюємо займенники _твій, свій._
Займенники _наш, ваш_ відмінюємо як прикметники твердої групи.
Займенник _ї́хній_ відмінюємо як прикметник м’якої групи.

§ 111. Вказівні займенники

Відмінювання вказівних займенників

|         | Чол. і середн.рід | Жіночий рід            | Множина       |
|---------|-------------------|------------------------|---------------|
| **Н.**  | _той те_          | _та_                   | _ті_          | 
| **Р.**  | _того́_           | _тіє́ї (рідко — то́ї)_ | _тих_         | 
| **Д.**  | _тому́_           | _тій_                  | _тим_         | 
| **Зн.** | _= Н. або Р. те_  | _ту_                   | _= Н. або Р._ | 
| **Ор.** | _тим_             | _тіє́ю (рідко — то́ю)_ | _ти́ми_       | 
| **М.**  | _…то́му (тім)_    | _…тій_                 | _…тих_        | 

Так само відмінюємо займенник ото́й.

|         | Чол. і середн.рід | Жіночий рід | Множина       |
|---------|-------------------|-------------|---------------|
| **Н.**  | _цей це_          | _ця_        | _ці_          | 
| **Р.**  | _цього́_          | _ціє́ї_     | _цих_         | 
| **Д.**  | _цьому́_          | _цій_       | _цим_         | 
| **Зн.** | _= Н. або Р. це_  | _цю_        | _= Н. або Р._ | 
| **Ор.** | _цим_             | _ціє́ю_     | _ци́ми_       | 
| **М.**  | _…цьо́му (цім)_   | _…цій_      | _…цих_        |

Так само відмінюємо оце́й та рідковживаний варіант сей.

§ 112. Питальні займенники

Відмінювання питальних займенників

|         |                |                |
|---------|----------------|----------------|
| **Н.**  | _хто_          | _що_           |
| **Р.**  | _кого́_        | _чого_         |
| **Д.**  | _кому́_        | _чому_         |
| **Зн.** | _кого́_        | _що_           |
| **Ор.** | _ким_          | _чим_          |
| **М.**  | _…ко́му (кім)_ | _…чо́му (чім)_ |

|         | Чол. і середн.рід         | Жіночий рід | Множина       |
|---------|---------------------------|-------------|---------------|
| **Н.**  | _чий чиє́_                | _чия́_      | _чиї́_        | 
| **Р.**  | _чийо́го_                 | _чиє́ї_     | _чиї́х_       | 
| **Д.**  | _чийо́му (чиє́му)_        | _чиї́й_     | _чиї́м_       | 
| **Зн.** | _= Н. або Р. чиє́_        | _чию́_      | _= Н. або Р._ | 
| **Ор.** | _чиї́м_                   | _чиє́ю_     | _чиї́ми_      | 
| **М.**  | _…чийо́му (чиє́му чиї́м)_ | _…чиї́й_    | _…чиї́х_      |

Займенники _яки́й_, _котри́й_ відмінюємо як прикметники твердої групи.

§ 113. Означальні займенники

Відмінювання означальних займенників

|         | Чол. і середн.рід                   | Жіночий рід        | Множина           |
|---------|-------------------------------------|--------------------|-------------------|
| **Н.**  | _весь (уве́сь, ввесь) все (усе́)_   | _вся (уся́)_       | _всі (усі́)_      | 
| **Р.**  | _всього́ (усього́)_                 | _всіє́ї (усіє́ї)_  | _всіх (усі́х)_    | 
| **Д.**  | _всьому́ (усьому́)_                 | _всій (усі́й)_     | _всім (усі́м)_    | 
| **Зн.** | _= Н. або Р. все (усе́)_            | _всю (усю́)_       | _= Н. або Р._     | 
| **Ор.** | _всім (усі́м)_                      | _всіє́ю (усіє́ю…)_ | _всіма́ (усіма́)_ | 
| **М.**  | _…всьо́му (всім) … усьо́му (усі́м)_ | _всій (усі́й)_     | _…всіх (усі́х)_   |

**Примітка 1.** У всіх відмінках **у** й **в** чергуються за загальним правилом (див. § 23).

Займенники _ко́жен (ко́жний), вся́кий, всіля́кий, сами́й_ і _са́мий_ (напр.: _сами́й хліб,_ але _той са́мий_)_, сам (сама́, самі́)_ відмінюємо як прикметники твердої групи.

**Примітка 2.** Після прийменників наголос переходить з останнього складу на передостанній у таких займенникових формах, як: _до ме́не, до те́бе, на се́бе, з ньо́го,_ _у не́ї, бі́ля ко́го (ко́гось), від то́го, від чо́го (чо́гось), у цьо́го, з усьо́го, на то́му, при цьо́му,_ _в чо́му (чо́мусь), в усьо́му._ Але коли прийменник поєднується не з займенником, а з іншою частиною мови, від якої цей займенник залежить, то наголос не змінюється: _до його́ ха́ти, до її́ до́му_.

§ 114. Складні займенники (неозначені й заперечні)

Відмінювання складних займенників

Займенники, до складу яких входять частки **аби-, де-, ні-, -ся, -небудь,** відмінюємо так:
_Аби́хто, аби́кого, аби́ в ко́го, аби́кому, аби́ким, аби́ з ким, аби́ на ко́му (і аби́ на кім)_.
_Аби́який, аби́якого, аби́якому, аби́яким, аби́ з яки́м, аби́ на яко́му (і аби́ на які́м)_.
_Де́хто, де́кого, де́кому, де́ з ким, де́ на ко́му_ (і _де́ на кім_), _на де́кому_.
_Де́який, де́якого, де́яким, на де́яких_ (і _де́ на яки́х_).
_Котри́йсь, котро́гось, котро́мусь, котри́мсь, на котро́мусь_.
_Ніхто́, ніко́го, ніко́му, ніки́м, ні з ки́м, ні на ко́му (і ні на кі́м)_.
_Нія́кий, нія́кого, нія́кому, нія́ким, ні на я́кому_ (і _ні на я́кім_).
_Хто-не́будь, кого́-не́будь, кому́-не́будь, ким-не́будь, на ко́му-не́будь_.
_Хтось, кого́сь, кому́сь, кимсь_ (і _ки́мось_), _у ко́мусь._
_Чийсь, чийо́гось, чийо́мусь (і чи_є́_мусь), чиї́мсь_ (і _чиї́мось_), _на чийо́мусь (і на чи_є́_мусь, чиїмсь, чиїмось)._
_Що-бу́дь, чого́-бу́дь, чому́-бу́дь, чим-бу́дь, на чо́му-бу́дь (і на чім-бу́дь)._
_Що-не́будь, чого́-не́будь, чом_у́_-не́будь, чим-не́будь, на чо́му-не́будь (і на чім-не́будь)._
_Щось, чого́сь, чому́сь, чимсь_ (і _чи́мось_), _на чо́мусь (і на чімсь, чі́мось)._

**Примітка.** Числові займенники _де́кілька, кі́лька, скі́льки, сті́льки_ відмінюємо як числівник _два: де́кілько́х, де́кілько́м, де́кількома́; бага́то_ відмінюємо так: _бага́то, багатьо́х, багатьо́м, багатьма́_ й _багатьома́._

ДІЄСЛОВО

§ 115. Дійсний спосіб

Теперішній час

1. Зразки дієвідмінювання в теперішньому часі:

І ДІЄВІДМІНА

|       | Однина                              | Множина                                |
|-------|-------------------------------------|----------------------------------------|
| 1 ос. | _ід-**у́** кол-**ю́** чу́-**ю**_    | _ід-**емо́** ко́л-**емо** чу́**-ємо**_ |
| 2 ос. | _ід-**е́ш** ко́л**-еш** чу́-**єш**_ | _ід-**ете́** ко́л-**ете** чу́-**єте**_ |
| 3 ос. | _ід-**е́** ко́л**-е** чу́**-є**_    | _ід-**у́ть** ко́л-**ють** чу́-**ють**_ |

ІІ ДІЄВІДМІНА

|       | Однина                                  | Множина                                  |
|-------|-----------------------------------------|------------------------------------------|
| 1 ос. | _робл-**ю́** ба́ч-**у** го́-**ю**_      | _ро́б-**имо** ба́ч-**имо** го́-**їмо**_  |
| 2 ос. | _ро́б**-иш** ба́ч-**иш** го́-**їш**_    | _ро́б-**ите** ба́ч-**ите** го́-**їте**_  |
| 3 ос. | _ро́б-**ить** ба́ч-**ить** го́-**їть**_ | _ро́бл-**ять** ба́ч-а**ть** го́-**ять**_ |

За такими зразками відмінюємо й дієслова доконаного виду в майбутньому часі.

Поділ дієслів на дієвідміни

2. За характером особових закінчень теперішнього часу (або майбутнього часу дієслів доконаного виду) дієслова поділено на дві дієвідміни: **першу** й **другу**. Лише чотири дієслова (див. нижче п. 7) становлять окрему групу.
   До **першої** дієвідміни належать дієслова з особовими закінченнями: - **у** (-**ю**), -**еш** (-**єш**), -**е** (-**є**), -**емо** (-**ємо**), -**ете** (-**єте**), -**уть** (-**ють**).
   До **другої** дієвідміни належать дієслова з особовими закінченнями: -**у** (-**ю**), -**иш** (-**їш**), -**ить** (-**їть**), -**имо** (-**їмо**), -**ите** (-**їте**), -**ать** (-**ять**).

3. Визначаючи особові закінчення дієслів, потрібно враховувати те, що:
1) дієслова, які мають в інфінітиві основу на -**и**, -**і** (-**ї**) або на -**а** (після **ж**, **ч**, **ш**) і в першій особі однини та в третій особі множини теперішнього часу (або майбутнього дієслів доконаного виду) ці голосні втрачають, належать до **другої** дієвідміни:

|                 |               |                 |
|-----------------|---------------|-----------------|
| _ба́ч**и**-ти_  | _ба́ч-**у**_  | _ба́ч-**ать**_  |
| _вар**и́**-ти_  | _вар-**ю́**_  | _ва́р-**ять**_  |
| _до**ї́**-ти_   | _до-**ю́**_   | _до́-**ять**_   |
| _лет**і́**-ти_  | _леч-**у́**_  | _лет-**я́ть**_  |
| _сид**і́**-ти_  | _сидж-**у́**_ | _сид-**я́ть**_  |
| _крич**а́**-ти_ | _крич-**у́**_ | _крич-**а́ть**_ |

До цієї дієвідміни належать усі дієслова на -**отіти**: _булькоті́ти, бурмоті́ти, муркоті́ти, цокоті́ти,_ а також такі дієслова, як _боя́-тися, стоя́-ти_ (з основою на -**я**), _спа́-ти_ (з основою на -**а** не після шиплячого), _бі́г-ти_ (з основою на приголосний);
2) усі інші дієслова належать до **першої** дієвідміни, а саме:
   а) дієслова з односкладовою інфінітивною основою на голосні -**и**-, -**у**-, які зберігаються в дієвідмінюваних формах, а також похідні від них:

|                             |              |                |
|-----------------------------|--------------|----------------|
| _в**и́**-ти (док. зави́ти)_ | _ви́-**ю**_  | _ви́-**ють**_  |
| _ж**и́**-ти_                | _жив-**у́**_ | _жив-**у́ть**_ |
| _кр**и́**-ти_               | _кри́-**ю**_ | _кри́-**ють**_ |
| _м**и́**-ти_                | _ми́-**ю**_  | _ми́-**ють**_  |
| _н**и́**-ти_                | _ни́-**ю**_  | _ни́-**ють**_  |
| _ш**и́**-ти_                | _ши́-**ю**_  | _ши́-**ють**_  |
| _ч**у́**-ти_                | _чу́-**ю**_  | _чу́-**ють**_  |


В особових формах дієслів _би́ти, ви́ти_ (док. _зви́ти_), _ли́ти, пи́ти_ кореневий голосний **и** не зберігається: _б’ю — б’ють, в’ю — в’ють, ллю — ллють, п’ю — п’ють;_
б)дієслова з основою інфінітива на -**і**-, що зберігається при дієвідмінюванні:

|                 |                   |                      |
|-----------------|-------------------|----------------------|
| _біл**і́**-ти_  | _біл**і́**-**ю**_ | _біл**і́-ють**_      |
| _жовт**і́**-ти_ | _жовт**і́-ю**_    | _жовт**і́**-**ють**_ |
| _син**і́**-ти_  | _син**і́-ю**_     | _син**і́**-**ють**_  |

в) дієслова з основою інфінітива на -**а**- не після шиплячого приголосного або після шиплячого, коли це -**а**- в дієвідмінюваних формах зберігається; також дієслова з основою інфінітива на -**я**-:

|                  |                 |                   |
|------------------|-----------------|-------------------|
| _гн**а́**-ти_    | _жен-**у́**_    | _жен-**у́ть**_    |
| _закис**а́**-ти_ | _закиса́-**ю**_ | _закиса́-**ють**_ |
| _міш**а́**-ти_   | _міша́-**ю**_   | _міша́-**ють**_   |
| _пи**са́**-ти_   | _пиш-**у́**_    | _пи́ш-**уть**_    |
| _сі́**я**-ти_    | _сі́-**ю**_     | _сі́-**ють**_     |

г) дієслова з основою інфінітива на -**ува**- (-**юва**-), які у формах теперішнього та майбутнього часу дієслів доконаного виду втрачають компонент -**ва**-:

|                     |                  |                      |
|---------------------|------------------|----------------------|
| _буд-**ува́**-ти_   | _буд-**у́**-**ю_ | _буд-**у́-ють**_     |
| _гор-**юва́**-ти_   | _**гор**-ю́-ю**_ | _гор-**ю́**-**ють**_ |
| _намал-**юва́**-ти_ | _намал**-ю́-ю**_ | _намал**-ю́-ють**_   |

**Примітка.** Від суфікса -**ува**- (-**юва**-) слід відрізняти суфікс -**ва**-, що зберігається в особових формах: _бу-ва́-ти_ _—_ _бу-ва́-ю, бу-ва́-ють; відчу-ва́-ти_ _—_ _відчу-ва́-ю, відчу-ва́-ють._ Але: _ку-ва́-ти_ _—_ _ку-ю ́ , пізна-ва́-ти_ _—_ _пізна-ю ́ , ста-ва́-ти_ _—_ _ста-ю ́ ._

ґ) дієслова з основою інфінітива на -**оло**-, -**оро**-:

|                  |                |                  |
|------------------|----------------|------------------|
| _п**оло́**-ти_   | _пол-**ю́**_   | _по́л**-ють**_   |
| _поб**оро́**-ти_ | _побор**-ю́**_ | _побо́р-**ють**_ |

д) дієслова з основою інфінітива на -**ну**-:

|                 |               |                 |
|-----------------|---------------|-----------------|
| _гля́**ну**-ти_ | _гля́н-**у**_ | _гля́н**-уть**_ |
| _ки́**ну**-ти_  | _ки́н**-у**_  | _ки́н-**уть**_  |

е) дієслова з основою інфінітива на приголосний:

|               |              |                |
|---------------|--------------|----------------|
| _не**с**-ти́_ | _нес-**у́**_ | _нес-**у́ть**_ |
| _па́**с**-ти_ | _пас-**у́**_ | _пас-**у́ть**_ |
| _те́**р**-ти_ | _тр-**у**_   | _тр-**уть**_   |

є) дієслова з основою на -**ота**-:

|                     |                  |                    |
|---------------------|------------------|--------------------|
| _бульк-**ота́**-ти_ | _булькоч-**у́**_ | _булько́ч-**уть**_ |
| _мурк-**ота́-**ти_  | _муркоч-**у́**_  | _мурко́ч-**уть**_  |

ж) окремі дієслова:

|                         |               |                 |
|-------------------------|---------------|-----------------|
| _жа́-ти_                | _жн-**у**_    | _жн-**уть**_    |
| _іржа́-ти_              | _ірж-**у́**_  | _ірж-**у́ть**_  |
| _реві́-ти (і ревти́)_   | _рев-**у́**_  | _рев-**у́ть**_  |
| _сла́-ти (= посила́ти)_ | _шл-**ю**_    | _шл-**ють**_    |
| _сла́-ти (= стели́ти)_  | _стел-**ю́**_ | _сте́л-**ють**_ |
| _хоті́-ти_              | _хо́ч-**у**_  | _хо́ч-**уть**_  |

**Примітка.** Дієслова, у яких в інфінітиві перед кінцевим **р** основи наявний **е**, втрачають його і в особових формах, і у формах наказового способу: _завмер-ти — замр-у, замр-уть, замр-и; те́р-ти_ _—_ _тр-у, тр-уть, тр-и; упе́р-ти_ _—_ _упр-у́, упр-у́ть, упр-и́._ Але: _де́р-ти_ _—_ _дер-у́, дер-у́ть, дер-и́; же́р-ти_ _—_ _жер-у́, жер-у́ть, жер-и́._

Зміни приголосних у дієсловах, дієприкметниках і віддієслівних іменниках

4. У дієсловах першої дієвідміни відбувається зміна приголосних: **г** на **ж**, **к** на **ч**, **х** на **ш**, **з** на **ж**, **с** на **ш**, **т** на **ч**, **ст** на **щ**, **ск** на **щ** у всіх формах теперішнього часу (або майбутнього часу дієслів доконаного виду), якщо така зміна є в першій особі однини: _могти́ — мо́жу, мо́жеш; пекти́ — печу́, пече́ш; колиха́ти — колишу́, коли́шеш; в’яза́ти — в’яжу́,  вʼя́жеш; чеса́ти — чешу́, че́шеш; хоті́ти — хо́чу, хо́чеш; свиста́ти — свищу́, сви́щеш; полоска́ти — полощу́, поло́щеш._
5. У дієсловах другої дієвідміни в першій особі однини приголосні **д**, **т**, **з**, **с** змінюються на **дж**, **ч, ж**, **ш**, а **зд**, **ст** _—_ на **ждж**, **щ**: _води́ти — воджу́, верті́ти — верчу́, вози́ти — вожу́, носи́ти — ношу́; ї́здити — ї́жджу, ви́мостити — ви́мощу._

**Примітка.** У дієслові _бі́гти_ й похідних від нього _забі́гти, прибі́гти_ та ін., що належать до другої дієвідміни, **г** змінюється на **ж** у всіх формах теперішнього часу (або майбутнього часу дієслів доконаного виду): _бі́гти_ _—_ _біжу́, біжи́ш_.

6. Приголосні **г**, **з** змінюються на **ж**; **к**, **т** _—_ на **ч**; **с** _—_ на **ш**; **д**, **дз** — на **дж**; **ст**, **ск** _—_ на **щ**:

1) у дієприкметниках перед суфіксом -**ен(ий)**: _перемо́жений, во́жений, пе́чений, кру́чений, но́шений, збу́джений, ви́їжджений, ви́мощений, пу́щений;_
2) у похідних дієсловах із суфіксами -**ува**- та **-а**: _заморо́жувати, вико́чувати, вино́шувати, розку́шувати, прина́джувати, виї́жджувати, вимо́щувати; походжа́ти, саджа́ти,_ але _заважа́ти,_ хоч _зава́дити, зава́джу;_
3) у віддієслівних іменниках перед суфіксом -**енн(я)**: _відно́шення, розхо́дження, розгні́ждження, спро́щення,_ але перед -**інн(я)** ці приголосні зберігаються: _воді́ння, возі́ння, гнізді́ння, круті́ння, носі́ння_.

**Примітка 1**. У дієсловах другої дієвідміни після губних перед **я**, **ю** з’являється **л**: _ку́плять, ло́влять, ло́млять, лю ́ блять; куплю ́ , ловлю ́ , ломлю ́ , люблю ́_ . **Л** з’являється також після губних:

1) у дієприкметниках на -**ен(ий)**: _зро́блений, ку́плений, розгра́флений;_
2) у дієприслівниках на -**ячи**: _гу́блячи, лю ́ блячи, ро́блячи;_
3) у віддієслівних іменниках перед -**енн(я)**: _здеше́влення, погли́блення_.

**Примітка 2**. Постфікс -**ся** (-**сь**) у дієсловах пишемо разом, причому в третій особі однини перед -**ся** з’являється -**ть**: _б’є́ться, ллє́ться,_ _смію ́ ся, сміє́шся, сміє́ться._

Відмінювання дієслів ДА́ТИ, Ї́СТИ, ВІДПОВІ́СТИ́ (та ін. з компонентом -ВІСТИ), БУ́ТИ

7. Дієслова _да́ти, ї́сти_, _відпові́сти́, розпові́сти́_ та інші з частиною - _вісти_, а також _бу́ти_ з усіма похідними від них становлять відповідно до закінчень теперішнього часу (або майбутнього часу дієслів доконаного вину) окрему групу.

Однина

|       |         |        |               |
|-------|---------|--------|---------------|
| 1 ос. | _дам_   | _їм_   | _відпові́м_   |
| 2 ос. | _даси́_ | _їси́_ | _відповіси_   |
| 3 ос. | _дасть_ | _їсть_ | _відпові́сть_ |

Множина

|       |           |          |                         |
|-------|-----------|----------|-------------------------|
| 1 ос. | _дамо́_   | _їмо́_   | _відповімо_             |
| 2 ос. | _дасте́_  | _їсте́_  | _відповісте_            |
| 3 ос. | _даду́ть_ | _їдя́ть_ | але: _дадуть відповідь_ |

Від дієслова _бу́ти_ вживаємо тільки форму _є_ (інколи в поетичній мові для першої та третьої особи однини _—_ _єсть_), що заступає всі інші форми; зрідка вживані ще архаїчні форми: для другої особи однини _—_ _єси́_, а для третьої особи множини _—_ _суть_.

Майбутній час

8.
1) Майбутній час дієслів недоконаного виду вживаємо в таких формах:
   а) особові форми допоміжного дієслова _бу́ти_ — _бу́ду, бу́деш, бу́де, бу́демо_ (зрідка _бу́дем_), _бу́дете, бу́дуть_ + інфінітив: _бу́ду писа́ти, бу́дете ходи́ти_;
   б) інфінітив + скорочені особові форми колишнього дієслова _я́ти_ (_иму́_...) — -**му**, -**меш**, -**ме**, -**мемо** (зрідка -**мем**), -**мете**, -**муть**, що стали дієслівними закінченнями, злившись з інфінітивом: _пекти́му, пекти́меш, пекти́ме, пекти́мемо_ (зрідка _пекти́мем_), _пекти́мете, пекти́муть_.
2) Майбутній час дієслів доконаного виду вживаємо в таких формах:
   а) префікс + теперішній час: _зроблю ́ , напишу́_;


б) деякі безпрефіксні дієслова доконаного виду із закінченням теперішнього часу (найчастіше зі значенням одноразової дії): _гри́мну, ля́жу, пущу́, сту́кну._

Минулий і давноминулий час

9. Дієслова минулого часу особових закінчень не мають. Історично форми минулого часу утворилися від дієприкметників, і тому в них зберігаються афікси на позначення роду: **-в** або нульове закінчення в чол. роді, -**ла** _—_ в жін. роді, -**ло** в середн. роді однини, -**ли** _—_ у множині всіх родів: _брав, ніс, пік; бра́ла, несла́, пекла́; бра́ло, несло́, пекло́; бра́ли, несли́, пекли́._

Давноминулий час дієслова складається з форм минулого часу цього дієслова та відповідних форм минулого часу допоміжного дієслова **бу́ти**: _ходи́в був, ходи́ла була́, ходи́ли були́._

**Примітка 1.** Про чергування **о**, **е** з **і** в дієсловах _віз, ніс_ та ін. див. § 9, п. 1, 7). За аналогією до форм _віз, ніс, стері́г_ та ін., у яких **о**, **е** чергуються з **і**, утворилися такі форми, як _запрі́г_ (від _запрягти́_), _ліг_ (від _лягти́_), де маємо **і** замість **я**.
**Примітка 2.** У ряді дієслів, що мають у формах теперішнього (майбутнього) часу суфіксальне **н** з особовими закінченнями, відповідний суфікс -**ну**- у формах інфінітива й минулого часу може випадати. Це буває переважно тоді, коли суфікс -**ну**- ненаголошений і дієслово не має значення одноразовості. Проте повної послідовності в уживанні інфінітива й минулого часу із суфіксом -**ну**- або без нього немає: _зблі́днути — зблід, зблі́дла; посо́хнути — посо́хти — посо́хнув, посо́х, посо́хнула, посо́хла; сла́бнути — засла́бти — засла́б, засла́бла_; _тягну́ти — тягти́ — тягну́в, тягну́ла — потя́г, тягла́_.
**Примітка 3.** Постфікс _-_**ся** після суфікса інфінітива, закінчень усіх форм минулого часу та закінчень 1 ос. однини, множини й 2 ос. множини майбутнього часу доконаного й недоконаного (синтетична форма) виду може змінюватися на _-_**сь**  _в_  усному мовленні  та художньому стилі: _узя́тись, узя́всь, узяла́сь, узяло́сь, узяли́сь; візьму́сь, ві́зьмемось, ві́зьметесь; бра́тимусь, бра́тимемось, бра́тиметесь._ У формі однини чол. роду минулого часу це буває тільки після приголосного **в**: _знайшо́всь, одягну́всь, усміхну́всь_ (але: _стері́гся, обпі́кся_ тощо).

§ 116. Наказовий спосіб

Наказовий спосіб має лише форми другої особи однини й першої та другої особи множини з такими закінченнями:

2 ос. _однини_ **_-и_** _= Ø (нульове закінчення)_
1 ос_. множини_ **_--імо(-ім),_**  **_-мо_**
2 ос. _множини_ **_-іть,_**  **_-те_**
1. Закінчення -**и**, **-імо(-ім),** -**іть** звичайно бувають:
1) під наголосом: _бери́, бері́м(о), бері́ть;_ _живи́, живі́м(о), живі́ть; іди́, іді́м(о), іді́ть; печи́, печі́м(о), печі́ть; припусти́, припусті́м(о), припусті́ть_;
2) у дієсловах із наголошеним префіксом **ви-**: _ви́бери, ви́берім(о), ви́беріть; ви́жени, ви́женім(о), ви́женіть_ тощо, які без префікса мають кінцевий наголос: _бери́, бері́м(о), бері́ть; жени́, жені́м(о), жені́ть_;
3) у дієсловах із суфіксом **-ну-** в інфінітиві після приголосного: _кивни́, кивні́м(о), кивні́ть; кри́кни, кри́кнім(о), кри́кніть; моргни́, моргні́м(о), моргні́ть; сту́кни, сту́кнім(о), сту́кніть_;
4) у дієсловах з основою на **л** або **р** після приголосного: _підкре́сли_, _підкре́слім(о), підкре́сліть; прові́три, прові́трім(о), прові́тріть._

2. В інших дієсловах ненаголошений голосний у закінченнях наказового способу відсутній:
1) після голосних: _грай, гра́ймо, гра́йте; купу́й, купу́ймо, купу́йте; стій, сті́ймо, сті́йте; ший, ши́ймо, ши́йте_;
2) після приголосних **б**, **п**, **в**, **м**, **ж**, **ч**, **ш**, **щ**, **р**: _не го́рб(ся), не го́рбте(сь); сип, си́пмо, си́пте; став, ста́вмо, ста́вте; ознайо́м, ознайо́мте; ріж, рі́жмо, рі́жте; покли́ч, покли́чмо, покли́чте; руш, ру́шмо, ру́ште; морщ, мо́рщмо, мо́рщте; пові́р, пові́рмо, пові́рте_;
3) після приголосних **д**, **т**, **з**, **с**, **л**, **н** ненаголошений голосний у закінченнях теж зникає, причому ці приголосні пом’якшуються: _сядь, ся́дьмо, ся́дьте; трать, тра́тьмо, тра́тьте; чисть, чи́стьмо, чи́стьте; злазь, зла́зьмо, зла́зьте; пові́сь, пові́сьмо, пові́сьте; ви́зволь, ви́звольмо,_ ви́звольте; стань, ста́ньмо, ста́ньте._
   **Примітка 1.** Від дієслова _ї́сти_ утворюються такі форми наказового способу: _їж, ї́жмо, ї́жте;_ від дієслів _допові́сти́, розпові́сти́_ звичайно вживаються форми: _доповіда́й (від _доповіда́ти_), _розповіда́й_ (від _розповіда́ти)_.
   **Примітка 2.** Приголосні **г**, **к** у наказовому способі переходять у **ж**, **ч**: _бі́гти_ _—_ _біжи́, біжі́м(о), біжі́ть; лягти́_ _—_ _ляж, ля́жмо, ля́жте; пекти́_ _—_ _печи́, печі́м(о), печі́ть_ (пор. теперішній або майбутній час: _біжу́, ля́жу, печу́_)_._
   Приголосні **з**, **с**, **х** у словах на зразок _каза́ти, писа́ти, бреха́ти_ в наказовому способі відповідно переходять у **ж**, **ш**: _каза́ти_ _—_ _кажи́, кажі́м(о), кажі́ть; писа́ти_ _—_ _пиши́, пиші́м(о), пиші́ть; бреха́ти_ _—_ _(не) бреши́, (не) бреші́ть;_ пор. теперішній час: _кажу́, пишу́, (не) брешу́._
   **Примітка 3.** Усі дієслова із суфіксом -**ува**- (-**юва**-) мають перед закінченням наказового способу голосний **у** (орфографічно **ю**): _вимі́рюй, просмо́люй, розка́зуй._

§ 117. Умовний спосіб

Частки **б**, **би** в умовному способі пишемо окремо: **б** пишемо після слів, що закінчуються на голосний: _я хоті́ла_ **б**_; вона_ **б** _сказа́ла; ра́да_ **б** _узя́ти_; _я_ **б** _про це розпові́в;_ **би** — після слів, що закінчуються на приголосний: _я хотів_ **би**_; він_ **би** _сказа́в; я міг_ **би** _взя́ти; він_ **би** _це давно́ був зроби́в_.

§ 118. Неозначена форма дієслова (інфінітив)

Неозначена форма дієслова закінчується на -**ти**: _гли́бшати,_ _годува́ти, годува́тися (годува́тись), жи́ти, ки́нути, лі́зти, мандрува́ти, нести́, пекти́, пекти́ся (пекти́сь), ревти́, розумі́ти, стоя́ти, ходи́ти, хоті́ти_.
**Примітка 1.** В усному мовленні, а часом і в художньому стилі вживають також і форму інфінітива на -**_ть_**, коли основа дієслова закінчується на голосний: _брать, каза́ть, ки́нуть, терпі́ть, ходи́ть._
**Примітка 2.** Про форми із суфіксом -**ну**- й без нього див. § 115, п. 9, прим. 2; там же в прим. 3 див. про постфікс -**ся** (-**сь**).

§ 119. Дієприкметник

В українській мові розмежовують:
1. Дієприкметники активного стану:
1) теперішнього часу на -**чий** (**-а**, **-е)** (вживані переважно в значенні прикметників та іменників): _квіту́чий, живу́чий, лежа́чий, стоя́чий;_
2) минулого часу на -**лий** (**-а**, **-е**): _зжо́вклий, нави́слий, осі́лий, почорні́лий._

2. Дієприкметники пасивного стану минулого часу:
1) на -**ний**, -**а**, -**е** (-**аний**, -**яний**, -**ений**, -**єний)**, -**ований**, -**йований**, - **ьований**, -**уваний**, -**юваний**: _(зі́)гнаний, (по)сі́яний, (с)тво́рений, окри́лений, (за)го́єний, (з)будо́ваний, скопійо́ваний, сформульо́ваний, зне́хтуваний, очо́люваний_;
2) на -**тий** (**-а**, **-е**): _би́тий, взу́тий, узя́тий, жа́тий, закри́тий, ми́тий, поча́тий, те́ртий, ужи́тий._

**Примітка.**
1. Варіантні  форми на -**тий**, -**ний** утворюємо від дієслів із суфіксом **-н-** (**-ну-**): _верну́ти_ _—_ _ве́рнутий_ і _ве́рнений_, _замкну́ти_ _—_ _за́мкнутий_ і _за́мкнений_, _ки́нути_ _—_ _ки́нутий_ і _ки́нений_, _усу́нути_ _—_ _усу́нутий_ і _усу́нений, розви́нути — розви́нутий_ і _розв́инений_.
2. Варіантні форми на -**тий**, -**ний** утворюємо й від дієслів з основою інфінітива на - **оло**-, -**оро**-: _коло́ти — ко́лотий_ і _ко́лений_ ; _поро́ти — по́ротий_ і _по́рений._ Від дієслова _моло́ти_ варіантні форми _—_ _мо́лотий_ і  рідше _ме́лений_.

§ 120. Дієприслівник

1. Дієприслівники теперішнього часу утворюємо від основи дієслова теперішнього часу за допомогою суфіксів -**учи** (-**ючи**), -**ачи** (-**ячи**). Суфікс -**учи** (-**ючи**) вживаємо в дієприслівниках, утворених від дієслів першої дієвідміни, а суфікс -**ачи** (-**ячи**) _—_ у дієприслівниках, утворених від дієслів другої дієвідміни: _беру́ть_ _—_ _беручи́, виробля́ють_ _—_ _виробля́ючи, іду́ть_ _—_ _ідучи́, ка́жуть_ _—_ _ка́жучи; ба́чать_ _—_ _ба́чачи, летя́ть_ _—_ _летячи́, сидя́ть_ _—_ _си́дячи, спля́ть_ _—_ _сплячи́._
2. Дієприслівники минулого часу утворюємо від основи дієслова минулого часу чоловічого роду за допомогою суфікса -**ши** (після основи122на приголосний) і -**вши** (після основи на голосний): _брав_ _—_ _бра́вши, купува́в_ _—_ _купува́вши, купи́в_ _—_ _купи́вши, налеті́в_ _—_ _налеті́вши; прині́с_ _—_ _прині́сши, спік_ _—_ _спі́кши, став_ _—_ _ста́вши._
   **Примітка.** Дієприслівники, утворені від зворотних дієслів, мають постфікс -**сь**: _сміючи́сь, узя́вшись_; рідше — **ся**: _сміючи́ся, узя́вшися_.

ІІІ. ПРАВОПИС СЛІВ ІНШОМОВНОГО ПОХОДЖЕННЯ1

Приголосні звуки і букви на позначення приголосних

§ 121. Звук [l]

1. Звук [**l**] у словах іншомовного походження передаємо твердим або м’яким **л** — залежно від того, як узвичаєне те чи те слово в українській мові:
1) твердим **л (л, ла, ло, лу)** у словах: _арсена́л, бал, вулка́н, інтегра́л, капіта́л, футбо́л, халва́; аеропла́н, бала́нс, гала́нтний, глазу́р, клас, моле́кула, нове́ла, план, при́мула, фо́рмула; блок, велосипе́д, коло́нія, со́ло, соціоло́гія, флот; блу́за, лу́па, металу́ргія; Алба́нія, Атланти́чний океа́н, Гренла́ндія, Ла-Ма́нш, Ло́ндон, О ́ сло, Тулу́за; Вела́скес, Лама́рк, Флобе́р_ та ін. У новітніх запозиченнях з англійської мови звук [**l**] передається твердим **л** (_ланч_, _сейл_, _табло́їд_, _файл_ та ін.);
2) м’яким **л (ль, ля, льо, лю)** у словах: _автомобі́ль, асфа́льт, бульдо́г, гі́льза, гольф, магістра́ль, педа́ль, та́бель; вакуо́ля, пілю ́ ля, пляж, поля́рний, регуля́тор; туберкульоз; алюмі́ній, блю ́ мінг, револю ́ ція; Аля́ска, Ба́зель, Лю ́ бек, О ́ льстер, Фінля́ндія, Ві́льсон, Лі́нкольн, Золя́, Кро́мвель, Лю ́ тер_, _Міше́ль, Рафае́ль_ та ін.
2. Звукосполучення [**lе**] передаємо через ле_: еле́ктрика, желе́, леге́нда, ле́кція, пле́єр, пле́нум, телеграф, кі́лер_; _Вале́нсія, Каледо́нія, Пале́рмо, Толе́до; Ле́ссінг, Ле́ннон_, _Пеле́_ та ін.

§ 122. Звуки [g], [h]

1. Звук [**g**] та близькі до нього звуки, що позначаються на письмі буквою **g**, звичайно передаємо буквою **г**: _аванга́рд, агіта́ція, агре́сор, бло́гер, гва́рдія, генера́л, гламу́р, гра́фік, грог, емба́рго, марке́тинг, мігра́ція; лінгві́стика, негативний, се́рфінг, синаго́га, Вахта́нг, Гарсі́я_, _Гайнетді́н, Ердога́н, Гвіне́я, Гольфстри́м, Гренла́ндія, Гру́зія, Ге́те, Гео́рг, Гурамішві́лі, Люксембу́рг, Магоме́т, Фольксва́ген, Чика́го_.
2. Буквою **ґ** передаємо звук [**g**] у давнозапозичених загальних назвах, таких як _ґа́нок, ґатунок, ґвалт, ґра́ти, ґрунт_ і под. (див. § 6) (див.§ 5-8) та в похідних від них: _ґа́нковий, ґратча́стий, ґрунто́вний_ і т. ін.
3. У прізвищах та іменах людей допускається передавання звука [**g**] двома способами: шляхом адаптації до звукового ладу української мови — буквою **г** (_Вергі́лій, Гарсі́я, Ге́гель, Гео́рг, Ге́те, Грегуа́р, Гулліве́р_) і шляхом імітації іншомовного [**g**] — буквою **ґ** (_Верґі́лій, Ґарсі́я, Ге́ґель, Ґео́рґ, Ґе́те, Ґреґуа́р, Ґулліве́р_ і т. ін.).
4. Звук [**h**] переважно передаємо буквою **г**: _гандбо́л, герба́рій, гі́нді, гіпо́теза, горизо́нт, го́спіс, го́спіталь, гу́мус; Га́рвард, Ге́льсінкі, Гіндуста́н, Ганніба́л, Ге́йне, Гора́цій, Люфтга́нза_. За традицією в окремих словах, запозичених з європейських та деяких східних мов [**h**], і фонетично близькі до нього звуки передаємо буквою **х**: _хо́бі, хоке́й, хол, хо́лдинг, брахма́н, джиха́д, моджахе́д, хану́м, харакі́рі, хіджа́б, шахі́д, Алла́х, Ахме́д, Муха́ммед, Сухро́б_, _Хакі́м_, _Хаммура́пі_ і т. ін.

§ 123. Буквосполучення th у словах грецького походження

Буквосполучення **th** у словах грецького походження передаємо звичайно буквою **т**: _антоло́гія, антрополо́гія, апте́ка, а́стма, бібліоте́ка, катол__и́__цький, теа́тр, тео́рія, ортодо́кс, ортопе́дія, Амальте́я, Промете́й, Те́кля, Таї́сія, Теодо́р_. У словах, узвичаєних в українській мові з **ф**, допускається орфографічна варіантність на зразок: _ана́фема_ і _ана́тема, дифіра́мб_ і _дитира́мб_, _ефі́р_ і _ете́р_, _ка́федра_ і _кате́дра_, _логари́фм_ і _логари́тм, міф, міфоло́гія_ і _міт, мітоло́гія_, _Агата́нгел_ і _Агафа́нгел_, _Афі́ни_ і _Ате́ни_, _Борисфе́н_ і _Бористе́н_, _Демосфе́н_ і _Демосте́н_, _Ма́рфа_ і _Ма́рта_, _Фесса́лія_ і _Тесса́лія_ та ін.

§ 124. Букви w, th у словах англійського походження

Англійське **w** на позначення звука [w] передаємо звичайно через **в**: _віке́нд, Вашингто́н, Ве́бстер, Веллінгто́н, Ві́льсон, Вінніпе́г_ та ін.; у деяких словах за традицією через **у**: _Уе́льс, уайт-спірит_ та ін.
Англійське **th** на позначення звука [θ] передаємо звичайно через **т**: _тр__и́__лер_, _Ага́та, Арту́р, Бле́ксміт, Во́рдсворт, Ме́редіт,_ на позначення звука [ð] — звичайно через **з**: _Ре́зерфорд, Ве́зербі, Са́зерленд_, рідше  через **т**: _Со́тбі, Са́уті_ або **с**: _Голсуо́рсі_.

§ 125. Буквосполучення ll та ill у словах французького походження

Французькі буквосполучення **ll** та i**ll** після голосних, у кінці слів та перед голосними відповідно до французької вимови передаємо через **й**: _макія́ж, Війо́н, Шантії́_. У деяких загальних і власних назвах буквосполучення -**aille,** -**ille, -eille** за традицією передаємо як **-аль**, -**іль**: _вані́ль, Верса́ль, Марсе́ль_.

§ 126. Звук [j]
Звук [**j**] звичайно передаємо відповідно до вимови іншомовного слова буквою **й**, а в складі звукосполучень **[je], [ji], [ju], [ja]** буквами **є, ї, ю**, **я**: _бу́єр, конве́єр, пле́єр, фла́єр,круї́з, моза́їка, лоя́льний, парано́я, плея́да, роя́ль, саквоя́ж, секво́я, фая́нс, феєрве́рк,_ _ін’є́кція,_ _проє́кт, проє́кція, суб’є́кт, траєкторія, фоє́, є́ті, Гаї́ті, Го́я, Єйтс, Саво́я, Феєрба́х, Ма́єр, Кає́нна, Іса́я, Йога́нн, Рамбує́, Со́єр, Хая́м, Хеєрда́л, Юно́на._

§ 127. Кінцеві буквосполучення - dr, - tr
Кінцеве -**tr** передаємо через -**тр**, кінцеве -**dr** — через -**др**: _баро́метр, діа́метр, семе́стр, теа́тр, термо́метр, центр, циліндр._

§ 128. Неподвоєні й подвоєні букви на позначення приголосних

1. У загальних назвах іншомовного походження букви на позначення приголосних звичайно не подвоюємо: _аба́т, акумулятор, баро́ко, беладо́на, белетри́стика, браві́симо, ват, гру́па, гун (гу́ни), ідилі́чний, інтелектуа́льний, інтерме́цо, колекти́в, комі́сія, лібре́то, піані́симо, піцика́то, стака́то, су́ма, фін (фі́ни), шасі́_ та ін.
   За традицією з подвоєнням пишемо загальні назви: _анна́ли, бо́нна, білль, бру́тто, бу́лла, ва́нна, ві́лла, до́нна, мадо́нна, ма́нна, мулла́, панно́, пе́нні,  то́нна, ду́рра, мі́рра_ та слово _Алла́х._
2. У разі збігу в загальних назвах однакових приголосних префікса й кореня подвоєння звичайно зберігаємо, зокрема в тих випадках, коли в українській мові вживається непрефіксальне слово з тим самим коренем: _іммігра́ція_ (пор. _мігра́ція_)_, іннова́ція_ (пор. _нова́ція_)_, ірраціона́льний_ (пор. _раціона́льний_), _ірреа́льний_ (пор. _реа́льний_)_, контрреволю ́ ція_ (пор. _револю ́ ція_)_,_контрреформа́ція (_пор. _реформа́ція), сюрреалі́зм_ (пор. _реалі́зм_).
   **Примітка.** Букви на позначення приголосних звичайно не подвоюємо в тих випадках, коли семантичний зв’язок між префіксальним словом і словом без префікса втрачений або суттєво ослаблений: _анота́ція, конота́ція_ (пор. _нота́ція_), _кореляція_ (пор. _реляція_), _кореспонде́нт_ (пор. _респонде́нт_) і т. ін.
3. Подвоєння букв на позначення приголосних переважно зберігаємо у власних назвах: _Андо́рра, Бессеме́р, Білл,_  _Боттіче́ллі, Гаро́нна, Голла́ндія, Ллойд, Маро́кко, Міссу́рі, Ні́цца, Я ́ ффа;_ _Бе́тті, Джо́нні, Мю ́ ллер, Руссо́, Те́ннессі, Смо́ллетт, Кі́ркконнелл_ та в загальних назвах, які від них утворені за допомогою афіксів: _андоррець, бессеме́рівський, голла́ндський, марокка́нець_ і т. ін.  У загальних назвах, які утворені від власних назв без додавання афіксів, букви на позначення приголосних не подвоюємо: _ват_ (пор. _Ватт_), _бекере́ль_ (пор. _Беккере́ль_), _гаус_ (пор. _Гаусс_).
   **Примітка.** За усталеною традицією в деяких власних назвах подвоєння не зберігаємо (_Пенсільва́нія_) або зберігаємо частково (_Міссісі́пі_).
4. Буквосполучення **ck**, що в англійській, німецькій, шведській та деяких інших мовах передає звук [**k**], відтворюємо українською буквою **к**: _Ді́кенс, Ді́кінсон_, _Дже́ксон_, _Те́керей, Бе́кі, Бу́кінгем, Бі́смарк_,  _Брю ́ кнер, Бро́кес, Лама́рк,_ _Што́кманн, Стокго́льм, Ру́дбек, Ше́рлок._
   **Примітка.** Подвоєння **кк** зберігаємо у власних назвах кельтського походження, де формант **Mac, Mc** поєднується з основою, що починається на **[k**], в тих випадках, коли за традицією їх пишемо як одне слово: _Макка́ртні_, _Макке́нзі, Макке́нна, Маккінлі_, а також у загальних назвах, що утворені від власних назв такого типу: _маккартизм_ і т. ін.

Голосні звуки і букви на позначення голосних
§ 129. Голосний [і]

Залежно від позиції в слові, особливостей вимови і мовної традиції букви на позначення звука [**i**], зокрема **і, у** (ігрек), **e**, буквосполучення **ea, ee, ie** і т. ін. передаємо українськими буквами **і, ї** та **и**.

I. **І** пишемо:
1. На початку слова: _іде́я, інстру́кція, інтернаціона́льний; І́бсен, І́ден, Ізабе́лла_, _Іліа́да, І́ндія, І́тон._
2. Після приголосного перед голосним та буквами **є, ї, й**: _артеріа́льний, геніа́льний, діа́лектика, індустріаліза́ція, матеріа́л, діа́гноз, чіаба́та, ціані́д, соціалі́зм, фіа́лка; аудіє́нція, гіє́на, ріє́лтор, кліє́нт, пієте́т, тампліє́р; копії́ст, аксіо́ма, раціо́н, революціоне́р, соціоло́гія, фіоле́товий; ра́діус, тріу́мф;_ _парті́йний, ра́дій; Біарри́ц, Фіу́ме; Віардо́, Ігле́сіас, Марціа́л, Ліє́па, Оссіа́н, Сіа́м, Шантії́._
   У кінці слова іншомовне -**іa** передаємо звичайно через -**ія**: _арте́рія, мате́рія, інду́стрія, Іта́лія, Гарсі́я, Га́ллія._
3. В іменах і прізвищах після приголосного перед наступним приголосним і в кінці слова: _Беатріче, Ові́дій, Річард, Дідро́, Ді́зель, Грі́мм, Ме́дічі, Россі́ні, Анрі́;_
   Власні назви, що перейшли в категорію загальних назв, пишемо за правилами правопису загальних назв іншомовного походження: _ди́зель_ (від прізвища _Рудольфа Ді́зеля), силуе́т_ (від прізвища _Етьєна де Сілуе́тта_).
4. У географічних назвах після приголосних, крім **дж**, **ж**, **ч**, **ш**, **щ**, **ц** і **р** перед наступним приголосним, крім [j], і в кінці слова, а також у похідних прикметниках: _Канзас-Сі́ті,_ _Лісабо́н, Міссісі́пі, Монтевіде́о, Ніл, Севі́лья, Сі́дней, Замбе́зі, Ка́прі, Сомалі́, лісабонський, сомалійський._
5. Після приголосних у кінці слова: _візаві́, віскі, журі́, колі́брі, мерсі́, парі́, попурі́,_ _с__у́__ші,_ _таксі́, харакірі,_ _шасі_.
6. У всіх інших випадках після **б**, **п**, **в**, **м**, **ф**, **г**, **к**, **х**, **л**, **н** перед наступним приголосним: _бі́знес, піло́т, вібра́ція, акаде́мік, фіна́нси, гра́фік, гіпопота́м, логі́чний, гі́мн, кібу́ц, кілогра́м, кіно́, архі́в, хі́мія, хіру́рг, літерату́ра, респу́бліка, ні́ша, піані́симо._

За усталеною традицією в ряді слів іншомовного походження, що давно засвоєні українською мовою, після **б, п, в, м, ф, г, к, х, л, н** пишемо **и**: _башки́р, ви́мпел, єхи́дна, імби́р, калми́к, кипари́с, кисе́т, лима́н, ми́ля, мирт, ни́рка, спирт, химе́ра_ та ін_._
За традицією з **и** пишемо також слова грецького походження, що усталилися в церковному вжитку: _дия́кон, єпи́скоп, єпити́мія́, єпитрахи́ль, ми́ро, ми́тра, митрополи́т, христия́нство_ тощо.

II. **Ї** пишемо після голосного: _альтруї́ст, егої́ст, кофеї́н, маї́с, моза́їка, наї́вний, руї́на, сто́їк, теї́н; Аделаї́да, Аї́да, Каї́р, Саї́д, Таї́р, Хаї́м, Хусаї́нов._
**Примітка.** У складних словах, де перша частина закінчується голосним, на початку другої частини пишемо **і**: _неоімперіалізм, псевдоісторичний,_ так само в позиції після префікса, що закінчується на голосний; _воі́стину,_ _доістори́чний, поінформува́ти; неіндукти́вний_ і т. ін.

III. **И** пишемо:
1. У загальних назвах після приголосних **д**, **т**, **з (дз)**, **с**, **ц**, **ж** **(**дж**),** **ч**, **ш**, **р** перед наступним приголосним (крім **й)**: _ди́зель, дина́мо, дипло́м, дире́ктор, мето́дика; інститу́т, матема́тика, сти́мул, тип; пози́ція, фізи́чний; такси́ст, родзи́нка, силуе́т, систе́ма; цисте́рна, ци́фра; режи́м, джигі́т, джинси, джип; _чичеро́не; ши́рма, шифр; брига́да, риф, фа́брика._
2. У географічних назвах з кінцевими -**ида**, **-ика**: _Антаркти́да, Атланти́да, Флори́да; Адріа́тика, Аме́рика, Анта́рктика, А ́ рктика, Атла́нтика, А ́фрика, Ба́лтика, Ко́рсика, Ме́ксика._
3. У географічних назвах після приголосних **дж**, **ж**, **ч**, **ш**, **щ** і **ц** перед приголосним: _Алжи́р, Вашингто́н, Вірджи́нія, Ге́мпшир, Жиро́нда, Йо́ркшир, Ле́йпциг, Цинда́о, Чика́го, Чи́лі_ та в похідних від них: _алжирець, йоркши́рський, чилі́йський_ та ін. Перед голосним і в кінці слова пишемо **і**: _Віші́, Ші́офок._
4. У географічних назвах після **р** перед приголосним (крім [**j**]): _Брита́нія, Крит, Маврита́нія, Магри́б, Мадри́д, Рив’єра, Ри́га_ та ін. та в похідних від них: _брита́нський, маврита́нський, ри́зький_ та ін.   
   **Примітка 1.** У компоненті власних назв **-стріт** пишемо **і**: _Бейкер-стрі́т_, _Волл-стрі́т, Риджент-стрі́т, Фліт-стрі́т._
   **Примітка 2.** У географічних назвах після **р** перед [**j**] та в похідних від них пишемо **і**, наприклад, _Тріє́ст_, _Бріє́нн, Ер-Ріяд, трієстський, ер-ріядський._
5. За традицією в ряді географічних назва після приголосних **д**, **т** переднаступним приголосним, крім [j]: _Ватика́н, Единбу́рг,_ _Кордильє́ри, Меди́на, Палести́на, Сарди́нія, Скандина́вія, Тибе́т_ та в похідних від них: _ватиканський, единбу́рзький,_ _скандина́вський_ та ін.
   **Примітка**. Після приголосних **д, т** перед голосним і [**j**] пишемо **і**: _Гала́тія_, _Індія_.
6. У ряді інших географічних назв за традицією: _Брази́лія, Вифлеє́м, Єрусали́м, Кита́й, Пакиста́н, Сираку́зи, Си́рія, Сици́лія,_ та в похідних від них: _єги́петський, сирі́єць_ та ін.

§ 130. Голосні [e], [u]

1. Голосний [**e**] звичайно передаємо буквою **е**: _ене́ргія,_ _е́ра, Есхі́л, Етна, філе́, шардоне́, шевроле́_, а в сполученні з попереднім [**j**] — буквою **є**: _Єллоусто́ун, Є́мен, Є́ль._
   За традицією **є** пишемо в низці слів релігійної тематики (грецького походження): _єпи́скоп, єпи́тимія, єпитрахи́ль, Єва́нгеліє, євхари́стія, є́ресь_ та ін.
   Після букв на позначення голосних**, ь** і апострофа в загальних і власних назвах звичайно вживається буква **є**: _конве́єр, реє́стр, феєрве́рк,_ _ка́рієс, кліє́нт_, _діє́з, дієреза, діє́та, ріє́лтор_, _абітуріє́нт, паціє́нт,_ _сіє́ста_, _го́моса́пієнс, траєкторія, Вандріє́с, Діє́го, Даніє́ль, Аріє́ль, Маріє́тта, Маріє́нбург, Тріє́ст,_ _Рамбує́,_ _досьє́, портьє́, фоє́,_ _Сьє́рра-Лео́не, Лавуазьє́, круп’є́,_ _П’є́тро_.
   Якщо префікс у слові або перша частина складного слова закінчується на голосний, то після неї пишемо **е**: _діеле́ктрик, діети́л, поліе́др, квазіетні́чний, мініескала́тор, псевдое́фект, поета́пний, геоеконо́міка, агроеколо́гія, ультраеро́зія, мегаефе́кт, євроелі́та, металоема́ль._
2. У словах, запозичених із французької мови, після шиплячих **ж, ш** пишемо українське **у**: _брошу́ра, журі́, парашу́т._

§ 131. Буквосполучення au, ou

Буквосполучення **au, ou** на позначення звукосполучень **[au] [ou]** передаємо через **ау, оу**: _аутса́йдер, гауптва́хта, ма́узер_; _Ка́унас; Кла́ус, Кра́узе, Па́уль, Фа́уст._
У словах, що походять із давньогрецької й латинської мов, буквосполучення **au** звичайно передається через **ав**: _автенти́чний, автобіогра́фія, автомобі́ль, а́втор, авторите́т, автохто́н_, _ла́вра, Авро́ра, Маврита́нія, Павло́_. У запозиченнях із давньогрецької мови, що мають стійку традицію передавання буквосполучення au шляхом транслітерації як **ау**, допускаються орфографічні варіанти: _аудіє́нція_ і _авдіє́нція, аудито́рія_ і _авдито́рія, лауреа́т_ і _лавреа́т, па́уза_ і _па́вза_, _фа́уна_ і _фа́вна_.


§ 132. Букви та буквосполучення ö, ø, eu, ое
Голосні, яким на письмі відповідають букви й буквосполучення **ö, ø, ое,** **eu,** у німецькій, данській, іспанській, норвезькій, турецькій, французькій, шведській та деяких інших мовах, і фонетично подібні до них голосні передаємо українською буквою **е**: _Ге́те, Б’єрнсон, Ке́льн, Пасте́р, Рентге́н, Ма́льме,_ _Вільне́в_, _Е ́ нчепінг_, а після звука [**j**] буквою **є**: _Рішельє́,_ _Б’є́рнсон_.

§ 133. Дифтонги [au], [ei], [ou] у словах англійського походження
Англійські дифтонги **[au], [ei], [ou]** звичайно передаємо, імітуючи їхнє звучання в мові оригіналу, через **ау, ей, оу**: _бра́унінг, бра́узер, Джорджта́ун, гейм, диспле́й, Дже́ймс, сно́уборд, шо́у, Сно́у, Бе́ллоу, Сі́ллітоу, Па́уелл_.
Окремі слова з дифтонгами **[ei]** і **[ou]** ввійшли в українську мову в адаптованому вигляді з голосними **е, о**: _бебібум, брек, ле́ді, гол, готе́ль, до́пінг, смо́кінг, Бе́кон, Че́мберлен, Шекспі́р, Айве́нго, Гладсто́н_, _Дефо́, Джеро́м, Марло́,_ _О ́_ _лдос, По, Лонгфе́лло_.

§ 134. Звук [æ] у словах англійського походження
Англійський звук **[æ**], якому на письмі відповідає англійська буква **а**, звичайно передаємо українською буквою **а**: _макінто́ш, спа́м, ча́т, ха́кер, А ́_ _лекс_, _А ́_ _дамс,_ _А ́_ _длер, Га́ррісон, Ланка́стер, Манче́стер, Кана́верал, Ча́плін_; убагатьох словах за традицією цей звук передаємо через **е**: _бізнесме́н_, _менеджер, Бле́квуд, Ке́мерон, Ле́мберт,_ _Пе́лл-Ме́лл, Се́лінджер, Сем_, _Те́тчер_ і т. ін.

§ 135. Звук [ə:] у словах англійського походження
Англійський звук [**ə**:], якому найчастіше відповідають англійські буквосполучення **er, ir, or, ur, yr, ear**, не має в українській мові фонетичного аналога і відтворюється здебільшого українським буквосполученням **ер**: _се́рфінг_, _Бе́рд, Бе́ртон, Бе́ркшир_, _Ве́ртінг, Ерне́ст, Ерл, Ме́рфі, Че́рчилль, Ше́рлі_ тощо. Деякі слова, засвоєні українською мовою в транслітерованому вигляді, передають графічну форму відповідних англійських буквосполучень: _га́мбургер, курсо́р, Во́рдсворт,_ _І́рвінг, Урба́на_ та  ін.

§ 136. Буквосполучення ei, eu у словах німецького походження. Буквосполучення ij та буква y в словах нідерландського походження
1. Німецьке буквосполучення **еі** відповідно до вимови передаємо українською мовою через **ай (яй**): _Айзена́х, Ва́йнрайх, Віттгеншта́йн, Ва́йзенборн, Ка́йзер, Ма́йнгоф, Нортга́йм,_ _Бляйбтрой, Кляйн,_ _Кляйнерт, Фляйшер_; буквосполучення **eu** — через **ой**: _фро́йляйн,_ _Нойбра́нденбург, Нойба́уер._ За традицією в давніших запозиченнях німецьке буквосполучення **еі** передаємо в транслітерованому вигляді через **ей**: _кре́йда, кре́йцер, маркше́йдер, капельме́йстер, гросме́йстер, штрейкбре́хер, Ге́йне, Ле́йпциг, Рейн, Швейца́рія._
2. У запозиченнях з нідерландської мови буквосполучення **ij** та букву **y** передаємо через **ей**: _ге́йзер, дрейф._

§ 137. Подвоєння букв на позначення голосних
Подвоєння букв на позначення голосних в іншомовних власних назвах, передаємо подвоєнням відповідних українських букв: _А ́_ _арне, Аа́хен, Авраа́м, Заа́ле, Каа́ба, Ку́усінен, Саарбрю ́ кен, То́омінг, Ванзе́е._

§ 138. Апостроф
1. Апостроф у словах іншомовного походження та похідних пишемо перед **я, ю, є, ї**, які позначають сполучення звука [**j**] з наступним голосним:
1) після приголосних **б, п, в, м, ф, г, к, х, ж, ч, ш, р**: _б’єф, комп’ю ́ тер,  пʼєдеста́л, інтерв’ю ́ , прем’є́р, кар’є́ра; П’ємо́нт, П’яче́нца, Рив’є́ра, Ак’я́б,Іх’я́мас, Ях’я́; Барб’є́, Б’ю ́ кенен, Донаг’ю, Женев’є́ва, Ф’є́золе, Монтеск’є́,Руж’є́, Фур’є;_
2) після кінцевого приголосного в префіксах: _ад’ю ́ нкт, ад’юта́нт, ін’є́кція, кон’ю ́ нктура, диз’ю ́ нкція._

2. Апостроф не пишемо:
1) перед **йо**: _курйо́з, серйозний;_
2) коли **я, ю** позначають пом’якшення попереднього приголосного перед **а, у**: _бязь; бюдже́т, бюро́, кюве́т, мюри́д, пюпі́тр, пюре́, фюзеля́ж, кюве́т, рюкза́к, рюш; Барбю ́ с, Бюффо́н, Вю ́ ртемберг, Мю ́ ллер, Гюго́._

§ 139. М’який знак (ь)
1. М’який знак (**ь**) у словах іншомовного походження пишемо після приголосних **д, т, з, с, л, н**:
1) перед **я, ю, є, ї, йо**: _кондотьє́р, конферансьє́, ательє́, марсельє́за, мілья́рд, бульйо́н, сеньйо́р, дуе́нья, віньє́тка, каньйо́н; В’єнтья́н, Кордильє́ри, Севі́лья; Готьє́, Лавуазьє́, Мольє́р, Нью ́ то́н, Реньє́, Віньї́;_
2) у низці слів після **л** перед приголосним та в кінці деяких слів за традицією або відповідно до вимови: _альбатро́с, джо́уль, ко́льт, магістра́ль, фільм; Альбе́рта, Ба́зель, Було́нь,_ _Де́льфи, Кро́мвель, Не́льсон, Рафае́ль, Ча́рльз,_ _Шампа́нь_ і т. ін.


ВІДМІНЮВАННЯ СЛІВ ІНШОМОВНОГО ПОХОДЖЕННЯ

§ 140.  Іменники іншомовного походження
Іменники іншомовного походження звичайно відмінюємо як відповідні українські іменники:
І відміна: _ка́псула — ка́псули, ка́псулі; фі́зика — фі́зики, фі́зиці; вакуо́ля — вакуо́лі, вакуо́лею; ескадри́лья — ескадри́льї, ескадри́льєю, род. мн. ескадри́лей; Бу́дда — Бу́дди, Бу́ддою; Вене́ція — Вене́ції, Вене́цією; Го́я — Го́ї, Го́єю._
ІІ відміна: _арсена́л — арсена́лу, арсена́лом, в арсена́лі; блок — бло́ка (і бло́ку), бло́ком, на бло́ці; автомобі́ль — автомобі́ля, автомобі́лем; Рафае́ль — Рафае́ля, Рафае́лем; Бю ́ лов — Бю ́ лова, Бю ́ ловом; Да́рвін — Да́рвіна, Да́рвіном._
ІІІ відміна: _магістра́ль_ — _магістра́лі, магістра́ллю; верф — ве́рфі, ве́рф’ю._

Невідмінювані іменники іншомовного походження

Деякі іменники іншомовного походження не відмінюємо, а саме:
–  іменники на -**а** з попереднім голосним: _амплуа́, боа́, буржуа́; Бенуа́, Валуа́, Джо́шуа_, _Жоффруа́, Нікара́гуа, Па́пуа;_
–  односкладові слова на -**а, -я** : _бра_, _па, спа, фа, ля_;
–  іменники  на -**е, -є**: _ательє́, валіде́, ду́че, желе́, кабаре́, каберне́, кафе́, кашне́, негліже́, пенсне́, піке́, суфле́, турне́, шале́, шосе́, сомельє́; Беранже́, Ге́йне, Ге́те, Да́нте, Туапсе́; Барб’є́, Готьє́, Ле Корбюзьє́, Лавуазьє́, Рамбує́;_
–  іменники на -**і, -и, -ї**: _ві́скі,_ _ефе́нді_, _колі́брі, мерсі́, парі́, по́ні, таксі́; Анрі́, Гальва́ні, Россі́ні, Тбілі́сі, Фірдоусі́, Ше́ллі; Алмати́, Амангельди́; Віньї́, Шантії́;_
–  іменники на -**о**: _бюро́, депо́, жабо́, є́вро, казино́, кака́о_, _кре́до, кіно́, лото́, мае́стро, метро́, ра́діо, ре́тро, кімоно́, кауди́льйо, Анто́ніо_, _Баз_і_ліо, Во́льво, Ву́дро_, _Пежо́, Рено́, Арно́, Буало́, Вано́, Віардо́, Дідро́,_ _Джо_, _Мака́о, Ма́ріо, Ла́о, Лонгфе́лло, Піка́ссо́, По, Торква́то Та́ссо_; за традицією відмінюємо _вино́, пальто́, ситро́_;
–  іменники на -**у, -ю**: _какаду́, рагу́, рандеву́_, _фра́у, шо́у, Баку́, Сно́у_, _Катманду́, Пала́у; інтерв’ю ́ , інженю ́ , меню ́ , парвеню ́ , Кюсю ́ , Сю;_
–  топоніми з компонентами **-лейн, ривер, роуд, -сквер,** -**стріт**: _на Дру́рі-лейн, біля Па́рк-лейн_, _біля Фолл-ри́вер, на Е ́ ббі-роуд_, _на Монтріо́л-ро́уд, на Та́ймс-сквер, на А ́ дам-стрі́т, біля Ри́джент-стрі́т, на Сент-Дже́ймс-стрі́т;_
–  етикетні означення жінки, що закінчуються на приголосний_: міс, місис, мада́м, мадемуазе́ль, фре́кен, фро́йляйн, хану́м_;
–  жіночі особові імена, що закінчуються на **-й** і на твердий приголосний (крім губних): _Беатрі́с, Доло́рес, Гюльчата́й, Елма́с, Енн, Жанне́т, Іре́н, Ка́рме́н, Кім, Клоді́н, Лено́р, Ма́ргарет, Мерсе́дес, Моні́к, Тріш, Фара́х_ і т. ін.

**Примітка.** Жіночі імена, що закінчуються на губний або м’який приголосний, відмінюємо: _Ізабе́ль — Ізабе́лі, Ете́ль — Ете́лі, Жізе́ль — Жізе́лі, Міше́ль — Міше́лі, Ніко́ль — Ніко́лі, Сесі́ль — Сесі́лі, Зейна́б — Зейна́бі, Руф — Ру́фі_.

Особливості відмінювання власних назв іншомовного походження

1. У дво- і полікомпонентних іменах і прізвищах відмінюємо всі складники, за винятком тих, які є невідмінюваними: _Жа́на-Жа́ка, Марі́ї-Антуане́тти, Марі́-Сесілі́_, _А ́ ртура Ко́нана До́йла,_ _Ка́рла Гу́става Емі́ля Маннерге́йма_; _Хуа́на Ка́рлоса Альфо́нсо Вікто́ра Марі́ї де Бурбо́на_; _Кло́да Жозе́фа Руже́ де Лі́ля._
2. У чоловічих формах арабських, перських, тюркських імен з компонентами, що вказують на родинні стосунки, соціальне становище і т. ін., відмінюємо всі складники, за винятком тих, які є невідмінюваними: _з Ахмéдом Гаса́ном-огли́_, _у Мамеда-задé, до Мехмеда-бéя, з Кемалем-пашею, у Мірзи-ха́на_.
   **Примітка.** Не відмінюємо особові імена в складі жіночої форми азербайджанських імен по батькові з компонентом **_кизи ́_** : _до Зульфії Мура́д-кизи́, з Фатімо́ю Гаса́н-кизи́_ і т. ін.

IV . ПРАВОПИС ВЛАСНИХ НАЗВ

§ 141. Українські прізвища та імена

Українські прізвища передаємо на письмі відповідно до вимови за загальними нормами українського правопису: _Березíвський, Біловéрхий, Ведмéдів, Зáєць, Кривонíс, Миколáєнко, Олексíєнко, Олександрóвич, Швець._

§ 142. Відмінювання прізвищ

1. Українські та інші слов’янські прізвища, що мають закінчення іменників I відміни, відмінюємо як відповідні загальні назви I відміни, а прізвища із закінченнями іменників II відміни відмінюємо за зразками відмінювання відповідних загальних назв II відміни:

_Мáйборода_ — _Мáйбороди, Мáйбороді, Мáйбороду_ й т. д.;
_Гмúря — Гмúрі, Гмúрі, Гмúрю, Гмúрею_ й т. д.;
_Гнатю ́ к — Гнатюкá, Гнатюкóві (Гнатюкý)_ й т. д.;
_Зáєць_ — _Зáйця, Зáйцеві (Зáйцю)_ й т. д.;
_Іваньó_ — _Іваня́, Іванéві (Іваньóві, Іваню ́ )_ й т. д.;
_Кривонíс_ — _Кривонóса, Кривонóсові (Кривонóсу)_ й т. д.;
_Лéбідь_ — _Лéбедя, Лéбедеві (Лéбедю)_ й т. д.;
_Мамалúга — Мамалúги, Мамалúзі_ й т. д.;
_Журавéль — Журавля́, Журавлéві (Журавлю ́ )_ й т. д.;
_Соловéй — Солов’я́, Солов’є́ві (Солов’ю ́ )_ й т. д.;
_Бýсел — Бýсла, Бýслові (Бýслу)_ й т. д.;
_Свéкор — Свéкра, Свéкрові (Свéкру)_ й т. д.;
_Мотóк — Моткá, Моткóві (Моткý)_ й т. д.
_Панібудьлáска — Панібудьлáски, Панібудьлáсці_ й т. д.;
_Снігúр — Снігиря́, Снігирéві (Снігирю ́ )_ й т. д.;
_Снігýр — Снігурá, Снігурóві (Снігурý)_ й т. д.;
_Симонéнко — Симонéнка, Симонéнкові (Симонéнку)_ й т. д.

Але без чергування нуля звука з голосним і навпаки: _Швець — Швеця́, Швецéві (Швецю ́ )_ й т. д.; _Жнець — Жнеця́, Жнецéві (Жнецю ́ )_ й т. д.; _Врýбель — Врýбеля, Врýбелеві (Врýбелю)_ й т. д.; _Чернéць — Чернеця́_, _Чернецéві (Чернецю ́_ ) й т. д.
**Примітка 1.** Прізвища на зразок _Дідуньó, Іваньó_ в давальному й місцевому відмінках мають варіанти закінчень **-ев-і (-ьов-і, -ю)**:  _Дідунéві (-ьóв-і, -ю ́ ), Іванéві (-ьóв-і, - ю ́ )._
**Примітка 2.** Усі чоловічі прізвища ІІ відміни в родовому відмінку мають закінчення **-а (-я)** на відміну від деяких співвідносних загальних назв: пор. прізвища _Морóз — Морóз-_**_а_**_, Кулíш — Куліш-_**_á_**_, Коровáй — Коровá-_**_я_**_, Чорнотíнь — Чорнотíн-_**_я_**_, Рись — Рúс-_**_я_**  і загальні назви _морóз — морóз-_**_у,_** _кулíш — кулеш-_**_ý_**_, коровáй — коровá-_**_ю,_** _тінь — тíн-_**_і_**_, рись — рúс-_**_і_**.
**Примітка 3.** За відповідними відмінами відмінюємо неслов’янські змінювані прізвища:  _Окуджáва — Окуджáви, Окуджáві_ й т. д., _Шекспíр — Шекспíра, Шекспíрові (Шекспíру)_ й т. д., _Стендáль — Стендáля, Стендáлеві (Стендáлю)_ й т. д., _Дíтель — Дíтеля, Дíтелеві (Дíтелю)_ й т. д. (див. § 140).

2. Прізвища прикметникового типу на **-ий** (**-ій)** відмінюємо як відповідні прикметники чоловічого та жіночого роду (твердої чи м’якої групи):

_Авдіє́вський — Авдіє́вського, Авдіє́вському_ й т. д.;
_Кобиля́нська — Кобиля́нської, Кобиля́нській_ і т. д.

3. Чоловічі прізвища прикметникового типу на **-ов**, **-ев (-єв)**, **-ів (-їв)**, **-** **ин**, **-ін (-їн)** відмінюємо за такими зразками:

Однина

|         |                        |                                                               |                                                         |
|---------|------------------------|---------------------------------------------------------------|---------------------------------------------------------|
| **Н.**  | _Пáвлов_               | _Ковалíв_                                                     | _Прóкопів_                                              | 
| **Р.**  | _Пáвлов_**_-а_**       | _Ковалéв_**_-а_**  **_(-_**_лíв_**_-а_**_)_                   | _Прóкопов_**_-а_** _(-пів_**_-а_**_)_                   | 
| **Д.**  | _Пáвлов_**_-у_**       | _Ковалéв_**_-у_** _(-лíв_**_-у_**_)_                          | _Прóкопов_**_-у_** _(-пів_**_-у_**_)_                   | 
| **Зн.** | _Пáвлов_**_-а_**       | _Ковалéв_**_-а_** _(-лíв_**_-а_**_)_                          | _Прóкопов_**_-а_** _(-пів_**_-а_**_)_                   | 
| **Ор.** | _Пáвлов_**_-им_**      | _Ковалéв_**_-им_**  **_(-_**_лíв_**_-им_**_)_                 | _Прóкопов_**_-им_** _(-пів_**_-им_**_)_                 | 
| **М.**  | _…Пáвлов_**_-і (-у)_** | _…Ковалéв_**_-і_** _(_**_-у_**_) (-лíв_**_-і_**_,_**_-_**_у)_ | _…Прóкопов_**_-і_** _(_**_-у_**_) (-пів_**_-і,_-у_**_)_ |
| **Кл.** | _Пáвлов_**_-е_**       | _Ковалéв_**_-е_** _(-лíв_**_-е_**_)_                          | _Прóкопов_**_-е_** _(-пів_**_-е_**_)_                   |

|         |                                                       |
|---------|-------------------------------------------------------|
| **Н.**  | _Кирчíв_                                              | 
| **Р.**  | _Кирчéв-_**_а_** _(-чíв_**_-а_**_)_                   | 
| **Д.**  | _Кирчéв-_**_у_** _(-чíв-_**_у_**_)_                   | 
| **Зн.** | _Кирчéв-_**_а_** _(-чíв-_**_а_**_)_                   | 
| **Ор.** | _Кирчéв-_**_им_** _(-чíв-_**_им_**_)_                 | 
| **М.**  | …_Кирчéв-_**_і_** _(_**_-у_**_) (-чíв_**_-і, -у_**_)_ |
| **Кл.** | _Кирчéв-_**_е_** _(-чíв-_**_е_**_)_                   |

Множина

|         |                    |                                          |                                           |
|---------|--------------------|------------------------------------------|-------------------------------------------|
| **Н.**  | _Пáвлов_**_-и_**   | _Ковалéв_**_-и_** _(-лíв_**_-и_**_)_     | _Прóкопов_**_-и_** _(-пів_**_-и_**_)_     | 
| **Р.**  | _Пáвлов_**_-их_**  | _Ковалéв_**_-их_** _(-лíв_**_-их_**_)_   | _Прóкопов-их (-пів_**_-их_**_)_           | 
| **Д.**  | _Пáвлов_**_-им_**  | _Ковалéв_**_-им_** _(-лíв_**_-им_**_)_   | _Прóкопов_**_-им_** _(-пів-им)_           | 
| **Зн.** | _Пáвлов_**_-их_**  | _Ковалéв_**_-их_** _(-лíв_**_-их_**_)_   | _Прóкопов_**_-их_** _(-пів_**_-их_**_)_   | 
| **Ор.** | _Пáвлов_**_-ими_** | _Ковалéв_**_-ими_** _(-лíв_**_-ими_**_)_ | _Прóкопов_**_-ими_** _(-пів_**_-ими_**_)_ | 
| **М.**  | _…Пáвлов_**_-их_** | _…Ковалéв_**_-их_** _(-лíв_**_-их_**_)_  | _…Прóкопов_**_-их_** _(-пів_**_-их_**_)_  |
| **Кл.** | _Пáвлов_**_-и_**   | _Ковалéв_**_-и_** _(-лíв_**_-и_**_)_     | _Прóкопов_**_-и_** _(-пів_**_-и_**_)_     |

|         |                                         |
|---------|-----------------------------------------|
| **Н.**  | _Кирчéв-_**_и_** _(-чíв-_**_и_**_)_     | 
| **Р.**  | _Кирчéв-_**_их_** _(-чíв-_**_их_**_)_   | 
| **Д.**  | _Кирчéв-_**_им_** _(-чíв-_**_им_**_)_   | 
| **Зн.** | _Кирчéв-_**_их_** _(-чíв-_**_их_**_)_   | 
| **Ор.** | _Кирчéв-_**_ими_** _(-чíв-_**_ими_**_)_ | 
| **М.**  | …_Кирчéв-_**_их_** _(-чíв-_**_их_**_)_  |
| **Кл.** | _Кирчéв-_**_и_** _(-чíв-_**_и_**_)_     |

Однина

|         |                                |                                    |
|---------|--------------------------------|------------------------------------|
| **Н.**  | _Гáршин_                       | _Романи́шин_                       | 
| **Р.**  | _Гáршин_**_-а_**               | _Романи́шин_**_-а_**               | 
| **Д.**  | _Гáршин_**_-ові (-у)_**        | _Романи́шин_**_-ові (-у)_**        | 
| **Зн.** | _Гáршин_**_-а_**               | _Романи́шин_**_-а_**               | 
| **Ор.** | _Гáршин_**_-им_**              | _Романи́шин_**_-им_**              | 
| **М.**  | _…Гáршин_**_-і_** _(_**_-у)_** | _…Романи́шин_**_-і_** _(_**_-у)_** |
| **Кл.** | _Гáршин_**_-е_**               | _Романи́шин_**_-е_**               |

Множина

|         |                                |                                    |
|---------|--------------------------------|------------------------------------|
| **Н.**  | _Гáршин_**_-и_**   | _Романи́шин_**_-и_**   | 
| **Р.**  | _Гáршин_**_-их_**  | _Романи́шин_**_-их_**  | 
| **Д.**  | _Гáршин_**_-им_**  | _Романи́шин_**_-им_**  | 
| **Зн.** | _Гáршин_**_-их_**  | _Романи́шин_**_-их_**  | 
| **Ор.** | _Гáршин_**_-ими_** | _Романи́шин_**_-ими_** | 
| **М.**  | _…Гáршин_**_-их_** | _…Романи́шин_**_-их_** |
| **Кл.** | _Гáршин_**_-и_**   | _Романи́шин_**_-и_**   |

**Примітка 1.** У відмінкових формах чеських, словацьких і польських прізвищ на **-** **ек** суфіксальний -**е-** зберігаємо: _Гáшек_ — _Гáшека, Гáшекові..., Лóкетек_ — _Лóкетека, Лóкетекові..._ Так само зберігаємо **-е-** при відмінюванні прізвищ з кінцевими **-ер, -ел:** _Пéтер — Пéтера…, Пáвел — Пáвела…_, але в іменах він випадає: _Пéтер — Пéтра…, Пáвел (Пáвол) — Пáвла_.  При відмінюванні прізвищ слов’янського походження на -**ець** суфіксальний -**е-** випадає:  _Кáролець — Кáрольця, Кáрольцеві…, Мáлець — Мáльця, Мáльцеві…, Морáвець — Морáвця, Морáвцеві…, Óравець — Óравця, Óравцеві…_
**Примітка 2.** Жіночі прізвища на приголосний та -**о** не відмінюємо: _Марíї Сéник,_ _Надíї Балíй, з Лíною Костéнко, без Нíни Бáйко._ Аналогічні чоловічі прізвища відмінюємо як відповідні іменники: _Василя́ Сéника, Михáйлові Баліє́ві, з Івáном Костéнком, без Андрíя Бáйка._
**Примітка 3.** Від прізвищ прикметникового типу на зразок _Романи́шин_ формою орудного відмінка відрізняється відмінювання прізвищ іменникового типу на зразок _Ру́си́н_: пор. _Романи́шиним,_ але _Ру́си́ном._
**Примітка 4**. Про відмінювання неслов’янських прізвищ див.  § 140.

§ 143. Відмінювання імен

Українські імена передаємо на письмі відповідно до вимови за загальними нормами українського правопису: _Богдáн, Васúль, Інокéнтій, Микóла, Петрó, Семéн, Ярослáв, Гáнна, Íнна, Надíя, Оксáна, Світлáна_ та ін.
1. Українські чоловічі та жіночі імена, що в називному відмінку однини закінчуються на **-а**, **-я**, відмінюємо як відповідні іменники I відміни:

Однина

_Тверда група_

|         | чол. р.          | жін. р.         |
|---------|------------------|-----------------|
| **Н.**  | _Микóл_**_-а_**  | _Гáнн_**_-а_**  | 
| **Р.**  | _Микóл_**_-и_**  | _Гáнн_**_-и_**  | 
| **Д.**  | _Микóл_**_-і_**  | _Гáнн_**_-і_**  | 
| **Зн.** | _Микóл_**_-у_**  | _Гáнн_**_-у_**  | 
| **Ор.** | _Микóл_**_-ою_** | _Гáнн_**_-ою_** | 
| **М.**  | _Микóл_**_-і_**  | _Гáнн_**_-і_**  |
| **Кл.** | _Микóл_**_-о_**  | _Гáнн_**_-о_**  |

_М’яка група_

|         | чол. р.         |                   | жін. р.         |                  |
|---------|-----------------|-------------------|-----------------|------------------|
| **Н.**  | _Ілл_**_-я́_**  | _Соломí_**_-я_**  | _Мóтр_**_-я_**  | _Натáл_**_-я_**  |
| **Р.**  | _Ілл_**_-í_**   | _Соломí_**_-ї_**  | _Мóтр_**_-і_**  | _Натáл_**_-і_**  |
| **Д.**  | _Ілл_**_-í_**   | _Соломí_**_-ї_**  | _Мóтр_**_-і_**  | _Натáл_**_-і_**  |
| **Зн.** | _Ілл_**_-ю ́_** | _Соломí_**_-ю_**  | _Мóтр_**_-ю_**  | _Натáл_**_-ю_**  |
| **Ор.** | _Ілл_**_-éю_**  | _Соломí_**_-єю_** | _Мóтр_**_-ею_** | _Натáл_**_-ею_** |
| **М.**  | _Ілл_**_-í_**   | _Соломí_**_-ї_**  | _Мóтр_**_-і_**  | _Натáл_**_-і_**  |
| **Кл.** | _Íлл_**_-е_**   | _Соломí_**_-є_**  | _Мóтр_**_-е_**  | _Натáл_**_-ю_**  |

Множина

_Тверда група_

|         | чол. р.           | жін. р.          |
|---------|-------------------|------------------|
| **Н.**  | _Микóл_**_-и_**   | _Гáнн_**_-и_**   | 
| **Р.**  | _Микóл_           | _Гáнн_           | 
| **Д.**  | _Микóл_**_-ам_**  | _Гáнн_**_-ам_**  | 
| **Зн.** | _Микóл_           | _Гáнн_           | 
| **Ор.** | _Микóл_**_-ами_** | _Гáнн_**_-ами_** | 
| **М.**  | _Микóл_**_-ах_**  | _Гáнн_**_-ах_**  |
| **Кл.** | _Микóл_**_-и_**   | _Гáнн_**_-и_**   |

_М’яка група_

|         | чол. р.          |                    | жін. р.          |                   |
|---------|------------------|--------------------|------------------|-------------------|
| **Н.**  | _Ілл_**_-í_**    | _Соломí_**_-ї_**   | _Мóтр_**_-і_**   | _Натáл_**_-і_**   |
| **Р.**  | _Ілл_**_-íв_**   | _Соломíй_          | _Мотр_           | _Натáль_          |
| **Д.**  | _Ілл_**_-я́м_**  | _Соломí_**_-ям_**  | _Мóтр_**_-ям_**  | _Натáл_**_-ям_**  |
| **Зн.** | _Ілл_**_-íв_**   | _Соломíй_          | _Мотр_           | _Натáль_          |
| **Ор.** | _Ілл_**_-я́ми_** | _Соломí_**_-ями_** | _Мóтр_**_-ями_** | _Натáл_**_-ями_** |
| **М.**  | _Ілл_**_-я́х_**  | _Соломí_**_-ях_**  | _Мóтр_**_-ях_**  | _Натáл_**_-ях_**  |
| **Кл.** | _Ілл_**_-í_**    | _Соломí_**_-ї_**   | _Мóтр_**_-і_**   | _Натáл_**_-і_**   |

**Примітка 1.** Кінцеві приголосні основи **г**, **к**, **х** у жіночих іменах у давальному та місцевому відмінках однини перед закінченням змінюємо на **з**, **ц**, **с**: _О ́ льга — О ́ льзі, Палáжка — Палáжці, Солóха — Солóсі._
**Примітка 2.** У жіночих іменах на зразок _Одáрка, Парáска_ в родовому відмінку множини в кінці основи між приголосними з’являється звук **о**: _Одáрок, Парáсок._

2. Українські чоловічі імена, що в називному відмінку однини закінчуються на приголосний та -**о**, відмінюємо як відповідні іменники II відміни:

Однина

_Тверда група_

|         |                                 |                        |                        |
|---------|---------------------------------|------------------------|------------------------|
| **Н.**  | _Олéг_                          | _Антíн_                | _Дмитр_**_-ó_**        | 
| **Р.**  | _Олéг_**_-а_**                  | _Антóн_**_-а_**        | _Дмитр_**_-á_**        | 
| **Д.**  | _Олéг_**_-ові (-у)_**           | _Антóн_**_-ові (-у)_** | _Дмитр_**_-óві (-у)_** | 
| **Зн.** | _Олéг_**_-а_**                  | _Антóн_**_-а_**        | _Дмитр_**_-á_**        | 
| **Ор.** | _Олéг_**_-ом_**                 | _Антóн_**_-ом_**       | _Дмитр_**_-óм_**       | 
| **М.**  | _Олéг_**_-ові (-у)_**           | _Антóн_**_-ові (-у)_** | _Дмитр_**_-óві (-у)_** |
| **Кл.** | _Олéж_**_-е_** _(Олег_**_-у)_** | _Антóн_**_-е_**        | _Дми́тр_**_-е_**       |

_М’яка група_

|         |                        |                       |                        |
|---------|------------------------|-----------------------|------------------------|
| **Н.**  | _Сергí_**_-й_**        | _Íгор_                | _Терéнь_               | 
| **Р.**  | _Сергí_**_-я_**        | _Íгор-я_              | _Терéн_**_-я_**        | 
| **Д.**  | _Сергí_**_-єві (-ю)_** | _Íгор_**_-еві (-ю)_** | _Терéн_**_-еві (-ю)_** | 
| **Зн.** | _Сергí_**_-я_**        | _Íгор_**_-я_**        | _Терéн_**_-я_**        | 
| **Ор.** | _Сергí_**_-єм_**       | _Íгор_**_-ем_**       | _Терéн_**_-ем_**       | 
| **М.**  | _Сергí_**_-єві (-ю)_** | _Íгор_**_-еві (-ю)_** | _Терéн_**_-еві (-ю)_** |
| **Кл.** | _Сергí_**_-ю_**        | _Íгор-_**_ю_**        | _Терéн_**_-ю_**        |

_Мішана група_

|         |                                                                                        |
|---------|----------------------------------------------------------------------------------------|
| **Н.**  | _Тимíш_                                                                                | 
| **Р.**  | _Тимо́ш-_**_а_** _і_ _Тимош-_**_а ́_** _)_                                             | 
| **Д.**  | _Тимо́ш-_**_еві_** _(-_**_у_**_)_ _і Тимош-_**_е ́ ві_** _(-_**_у_**_)_                | 
| **Зн.** | _Тимо́ш-_**_а_** _і_ _Тимош-_**_а ́_**                                                 | 
| **Ор.** | _Тимо́ш-_**_ем_** _і_ _Тимош-_**_е ́ м_**                                              | 
| **М.**  | _Тимо́ш-_**_еві_** _(-_**_у,_** **_і_**_) і Тимош-_**_е ́ ві_** _(-_**_у ́ , -і́_**_)_ |
| **Кл.** | _Тимóш-_**_е_**                                                                        |

Множина

_Тверда група_

|         |                  |                   |                   |
|---------|------------------|-------------------|-------------------|
| **Н.**  | _Олéг_**_-и_**   | _Антóн_**_-и_**   | _Дмитр_**_-и́_**  | 
| **Р.**  | _Олéг_**_-ів_**  | _Антóн_**_-ів_**  | _Дмитр_**_-íв_**  | 
| **Д.**  | _Олéг_**_-ам_**  | _Антóн_**_-ам_**  | _Дмитр_**_-áм_**  | 
| **Зн.** | _Олéг_**_-ів_**  | _Антóн_**_-ів_**  | _Дмитр_**_-íв_**  | 
| **Ор.** | _Олéг_**_-ами_** | _Антóн_**_-ами_** | _Дмитр_**_-áми_** | 
| **М.**  | _Олéг_**_-ах_**  | _Антóн_**_-ах_**  | _Дмитр_**_-áх_**  |
| **Кл.** | _Олéг_**_-и_**   | _Антóн_**_-и_**   | _Дмитр_**_-и́_**  |

_М’яка група_

|         |                   |                  |                   |
|---------|-------------------|------------------|-------------------|
| **Н.**  | _Сергí_**_-ї_**   | _Íгор_**_-і_**   | _Терéн_**_-і_**   | 
| **Р.**  | _Сергí_**_-їв_**  | _Íгор_**_-ів_**  | _Терéн_**_-ів_**  | 
| **Д.**  | _Сергí_**_-ям_**  | _Íгор_**_-ям_**  | _Терéн_**_-ям_**  | 
| **Зн.** | _Сергí_**_-їв_**  | _Íгор_**_-ів_**  | _Терéн_**_-ів_**  | 
| **Ор.** | _Сергí_**_-ями_** | _Íгор_**_-ями_** | _Терéн_**_-ями_** | 
| **М.**  | _Сергí_**_-ях_**  | _Íгор_**_-ях_**  | _Терéн_**_-ях_**  |
| **Кл.** | _Сергí_**_-ї_**   | _Íгор_**_-і_**   | _Терéн_**_-і_**   |

_Мішана група_

|         |                   |
|---------|-------------------|
| **Н.**  | _Тимош-_**_í_**   | 
| **Р.**  | _Тимош-_**_íв_**  | 
| **Д.**  | _Тимош-_**_áм_**  | 
| **Зн.** | _Тимош-_**_íв_**  | 
| **Ор.** | _Тимош-_**_áми_** | 
| **М.**  | _Тимош-_**_áх_**  |
| **Кл.** | _Тимош-_**_í_**   |

**Примітка 1.** В іменах на зразок _Антíн, Нéстір, Ничúпір, Прóкіп, Сúдір, Тимíш, Фéдір_ **і** вживаємо в називному відмінку (в закритому складі), у непрямих відмінках — **о**: _Антóна, Антóнові_ й т. д., _Нéстора, Нéсторові_ й т. д., але _Авенíр — Авенíра, Лаврíн — Лаврíна, Олефíр — Олефíра._
**Примітка 2.** Імена, що закінчуються в називному відмінку на **-р**, у родовому мають закінчення **-а**: _Вíктор — Вíктора, Макáр_ — _Макáра, Світозáр — Світозáра,_ але імена з історично м’яким **р** мають закінчення **-я**: _Íгор_ — _Íгоря, Лáзар — Лáзаря._
**Примітка 3.** Ім’я _Лев_ має паралельні відмінкові форми: _Лéва_ й _Львá, Лéвові_ й _Львóві_ та ін., але в кличному відмінку тільки _Лéве._

3. Українські жіночі імена, що в називному відмінку однини закінчуються на приголосний, відмінюємо як відповідні іменники III відміни:

Однина

|         |                  |                 |
|---------|------------------|-----------------|
| **Н.**  | _Любóв_          | _Адéль_         | 
| **Р.**  | _Любóв_**_-і_**  | _Адéл_**_-і_**  | 
| **Д.**  | _Любóв_**_-і_**  | _Адéл_**_-і_**  | 
| **Зн.** | _Любóв_          | _Адéль_         | 
| **Ор.** | _Любóв’_**_-ю_** | _Адéлл_**_-ю_** | 
| **М.**  | _…Любóв_**_-і_** | _…Адéл_**_-і_** |
| **Кл.** | _Любóв_**_-е_**  | _Адéл_**_-е_**  |


**Примітка.** Форми множини від таких імен рідковживані.

Зразок відмінювання чоловічого імені та по батькові

|         |                                                                                   |
|---------|-----------------------------------------------------------------------------------|
| **Н.**  | Ярослáв Васи́льович (Олексíйович, І́горьович)                                     | 
| **Р.**  | Ярослáв-**а** Васи́льович-**а** (Олексíйович-**а**, І́горьович-**а**)             | 
| **Д.**  | Ярослáв-**ові** (-**у)** Васи́льович-**у** (Олексíйович-**у**, І́горьович-**у**)  | 
| **Зн.** | Ярослáв-**а** Васи́льович-**а** (Олексíйович-**а**, І́горьович-**а**)             | 
| **Ор.** | Ярослáв-**ом** Васи́льович-**ем** (Олексíйович-**ем**, І́горьович-**ем**)         | 
| **М.**  | …Ярослáв-**ові (-у, -і)** Васи́льович-**у** (Олексíйович-**у**, І́горьович-**у**) |
| **Кл.** | Ярослáв-**е** Васи́льович-**у** (Олексíйович-**у**, І́горьович-**у**)             |

Зразок відмінювання жіночого імені та по батькові

|         |                                                               |
|---------|---------------------------------------------------------------|
| **Н.**  | Марí**-я** Васи́лівн**-а** (Андрíївн**-а**, Іллíвн**-а**)     | 
| **Р.**  | Марí**-ї** Васи́лівн**-и** (Андрíївн**-и**, Іллíвн**-и**)     | 
| **Д.**  | Марí**-ї** Васи́лівн**-і** (Андрíївн**-і**, Іллíвн**-і**)     | 
| **Зн.** | Марí**-ю** Васи́лівн**-у** (Андрíївн**-у**, Іллíвн**-у**)     | 
| **Ор.** | Марí**-єю** Васи́лівн**-ою** (Андрíївн**-ою**, Іллíвн**-ою**) | 
| **М.**  | …Марí**-ї** Васи́лівн**-і** (Андрíївн**-і**, Іллíвн**-і**)    |
| **Кл.** | Марí**-є** Васи́лівн**-о** (Андрíївн**-о**, Іллíвн**-о**)     |


§ 144. Слов’янські прізвища та імена

Основні правила правопису прізвищ та імен інших слов’янських народів такі:

1. Білоруські та російські імена за традицією не транслітеруємо, а передаємо українськими відповідниками: _Артéм, Микóла, Олексáндр, Семéн, Вíра, Катерúна, Світлáна_; винятки тут становлять тільки узвичаєні імена деяких білоруських письменників та діячів культури — такі, як _Алéсь Адамóвич, Пятрýсь Брóвка, Рúгор Бородýлін_ та ін.

Е, ІЕ, Ě

2. Російську літеру **е**, польські **ie**, болгарську і сербську **е**, чеські **e**, **ě** після приголосних передаємо літерою **е**: _Александрóв, Бестýжев, Вельгóрський, Вéнгеров, Веселóвський, Держáвін, Кузнецóв, Лéрмонтов, Óзеров, Петрóв, Степáнов, Тургéнєв, Фéдін, Шмельóв; Бéлич, Бронéвський, Вéслав, Залéський, Мечислáв, Міцкéвич, Мі́чатек, Нéдич, Се́длачек, Сенкéвич, Серакóвський, Цéнкий, Чáпек._
3. Російську літеру **е** передаємо літерою **є** в таких позиціях:
1) на початку слів: _Євдокúмов, Євтушéвський, Єгóр, Єлáнський, Єлизáров, Єршóв, Єфі́мов;_
2) у середині слів після голосного й при роздільній вимові після приголосного (після **ь** та апострофа): _Бердя́єв,_ _Буєрáков, Вересáєв, Гуля́єв, Достоє́вський, Ісáєнков; Аля́б’єв, Афанáсьєв, Григóр’єв, Євгéньєва, Зинóв’єв;_
3) після приголосних (за винятком шиплячих, **р** і **ц,** задньоязикових і гортанного **г**) у суфіксі **-єв** та в сполученні морфем **-єєв** російських прізвищ: _Лóмтєв, Медвéдєв, М’я́тлєв; Алексє́єв, Веденє́єв, Гордє́єв, Матвє́єв, Менделє́єв;_ але: _Мýромцев, Нехорóшев, Пúсарев, Подья́чев, Усвя́тцев; Андрéєв, Аракчéєв, Мацéєв, Плещéєв,_ а також у болгарських: _Бóтев, Дрýмев_ та ін.;
4) коли російському **е** кореня відповідає в аналогічних українських коренях **і** (тобто на місці колишнього ѣ): _Бєлíнський, Звє́рев, Лєскóв, Мєстéчкін, Насє́дкін, Пєшкóвський, Рє́пін, Столє́тов, Твердохлє́бов_; до цього переліку належить і прізвище _Нарє́жний_, запозичене російською мовою з української, де нормативним є _Нарíжний._


Ё

4. Російську літеру **ё** передаємо:
1) сполученням літер **йо** на початку слова, у середині після голосних, а також після губних **б**, **п**, **в**, **м**, **ф**, коли **ё** позначає звукосполучення **й + о**: _Йóлкін; Бугайóв, Воробйóва, Окайóмов, Соловйóв;_
2) через **ьо** в середині слова після приголосних, коли **ё** позначає сполучення м’якого приголосного з **о**: _Алфьóров, Верьóвкін, Дьóрнов, Корольóв, Новосьóлов, Семьóркін, Тьóркін._ Але в прізвищах, утворених від спільних для української та російської мов імен, пишемо **е**: _Артéмов, Семéнов, Фéдоров_ і т. ін.;
3) через **о** під наголосом після **ч**, **щ**: _Грачóв, Лихачóв, Пугачóв, Щипачóв, Хрущóв._

5. Польське сполучення літер **io** передаємо:
1) сполученням літер **йо** після **б**, **п**, **в**, **м**, **ф**: _Голембйóвський, Мйодóвич, Пйотрóвський;_
2) через **ьо** після м’яких приголосних: _Аньóлек, Генсьóрський, Козьолéцький._

И (І)

6. **И (І)** передаємо через **и** в прізвищах та іменах, належних до південнослов’янських мов, у яких немає розрізнення **и — і** (болгарська, сербська та ін.): _Велúчков, Жúвков, Хрúстов; Бéлич, Карáджич, Милéтич, Рáдич, Я ́ гич, Симеóн, Мúлач, Филúп;_ але через **ї** після голосного: _Рáїч, Стóїч_ та через **і** — на початку слова: _Іконóмов, Ілíєв; Íвич, Ігнатóвич, Íво._

У польських, чеських і словацьких прізвищах та іменах **і** передаємо:
1) через **і** на початку слова та після приголосного: _Івашкéвич, Зволíнський, Лíнда, Міцкéвич, Ілóна; Є́длічка, Мíчатек;_
2) через **и** після шиплячих і **ц** та в суфіксах **-ик**, **-ицьк-**, **-ич (-евич**, **-** **ович)**: _Бжозóвич, Козúцький, Копéрник, Сенкéвич, Шúмчак; Гáвлик, Жúжка, Мíклóшич, Фýчик_, а також у прикметникових суфіксах (див. п. 9), але в кінці слова — через **і**: _Є́жі, Є́нсі, Ї́ржі._

7. Російську літеру **и** передаємо:

1) літерою **і** на початку слова та після приголосних (крім шиплячих і **ц**): _Ігнáтов, Ісáєв; Багíров, Гагáрін, Мічýрін, Пýшкін, Дубúнін, Малúнін;_
2) літерою **ї** після голосного й за роздільної вимови після приголосних (після **ь** та апострофа): _Вóїнов, Гýр_ _’їн, Ізмаї́лов, Ільї́н;_
3) **л**ітерою **и**:
   а) після **дж**, **ж**, **ч**, **ш**, **щ** і **ц** перед приголосним: _Гáршин, Гýщин, Дорóжин, Лýчин, Цецúлін, Чúчиков, Шúшкін, Щиглóв;_ це стосується й прізвищ інших народів: _Абашúдзе, Вашингтóн, Джигарханя́н, Жильєрóн, Тажибáєв, Цицерóн, Чиковáні_ тощо; також _Чингісхáн;_ але перед голосним пишемо **і**: _Жіонó, Тиціáн, Ціолкóвський;_
   б) у прізвищах, утворених від імен і загальних назв, спільних для української, російської та інших слов’янських мов: _Борúсов, Ботвúнник, Вавилóвський, Виногрáдов, Глúнка, Данúлов, Малúнін, Казимúрський, Кантемúр, Кирúлов, Кисельóв, Мирóнов, Митрофáнов, Мúшкін, Никúфоров, Одинцóв, Пивовáров, Пиля́єв, Пúсарев, Смирнóв, Тимофє́єв, Титóв, Тихомúров;_ але: _Нікíтін, Ніколáєв_ тощо, твірними для яких є імена, відмінні від українських;
   в) у префіксі **при-**: _Прибúлкін, Привáлов, Прúшвін;_
   г) у суфіксах **-ик-**, **-ич-**, **-иц-**, **-ищ-**: _Бє́ликов, Гóлик, Котéльников, Крýтиков, Нóвиков; Гнíдич, Кулúнич, Станюкóвич; Голúцин, Палúцин, Солженúцин; Радúщев, Татúщев._

Ы

8. Російську й білоруську літеру **ы** (польську, чеську, словацьку **y**) передаємо літерою **и**: _Крутúх, Малúцин, Рибакóв, Скорúна, Циганкóв, Чернишóв; Виспя́нський, Пташúнський; Масáрик._

Ą, Ę

9. Польські носові **ą**, **ę** передаємо:
1) сполученнями літер **ом**, **ем** перед губними приголосними: _Домбрóвський, Зарéмба, Кéмпа;_
2) сполученнями літер **он**, **ен** перед іншими приголосними: _Зайóнчек, Пáйонк, Пйóнтек, Свьóнтек; Венгжинóвич, Єнджихóвський, Свенцúцький._

Прізвища з прикметниковими суфіксами й закінченнями

10. Суфікси слов’янських прізвищ **-ск(ий)**, **-цк(ий)**,  **-ск(і)**, **-цк(і)**, **-sk(i)**, **-ck(i)**, **-dzk(i)**, **-sk(ý)**, **-ck(ý)** передаємо відповідно через **-ськ(ий), -цьк(ий), -** **дзьк(ий):** _Бронéвський, Даргомúжський, Маякóвський, Мýсоргський, Острóвський; Гомулúцький, Городéцький; Грýдзький, Завáдзький;_ так само з **ь** пишемо російські прізвища на **-ск(ой)**, **-цк(ой)**: _Луговськúй (Луговськá), Трубецькúй (Трубецькá)._
11. Прикметникові закінчення російських прізвищ передаємо так: **-ый** через **-ий; -ий** після твердого приголосного — через **-ий**, після м’якого приголосного — через **-ій; -ая, -яя** — через **-а, -я:** _Бє́лий, Острóвський,_145_Крáйній; Бє́ла, Острóвська, Крáйня_. Закінчення **-ой** передаємо  через **-ий:** _Донськúй, Крутúй, Луговськúй, Полевúй, Соловйо́в-Сєдúй, Боси́й, Трубецькúй,_ але _Толстóй (Толстá)_.

Прикметникові закінчення білоруських прізвищ **-ы,** чеських та словацьких -**ý,** польських **-y,** болгарських, македонських і сербських **-и,** хорватських **-і** передаємо через **—ий:** _Бя́лий, Гáртний, Нéврлий, Нóвотний, Пáлацький, Смирнéнський, Конéський, Кукýлевич-Сакцúнський,_ але _Гуля́шки_ (невідмінюване).
М’якість польських приголосних **ń**, **ś**, **ć** **(dź)** у прізвищах перед суфіксами **-ськ(ий)**, **-цьк(ий)** і м’якими приголосними не позначаємо м’яким знаком, хоч в українській вимові в цих позиціях **н**, **с**, **ц (дз)** пом’якшуються: _Виспя́нський, Яблóнський; Свя́дек, Цвік._ В усіх інших випадках м’якість попередніх приголосних передаємо літерами **і**, **ю**, **я** та **ь** (у кінці слова): _Дзісь,_ _Дзюрáвець, Сяткóвський._

Апостроф

12. Апостроф пишемо після губних, задньоязикових і **р** перед **я**, **ю**, **є**, **ї**: _Аля́б’єв, Арéф’єв, Водоп’я́нов, Григóр’єв, Захáр’їн, Луб’я́нцев, Лук’я́нов, Пом’ялóвський, Прокóф’єв, Рум’я́нцев,_ _Ю ́ р’єв, В’ю ́ жин;_ перед **йо** апостроф не пишемо: _Воробйóв, Соловйóв._

**Примітка.** Коли **я**, **ю** означають сполучення пом’якшеного приголосного з **а**, **у**, то апостроф перед ними не пишемо: _Бядýля, Пясéцький, Рю ́ мін._

М’який знак (ь)

13. М’який знак **(ь)** пишемо в прізвищах після літер на позначення м’яких приголосних:
1) у прізвищах після м’яких приголосних **д**, **т**, **з**, **с**, **ц**, **л**, **н**:
   а) при роздільній вимові перед **я**, **ю**, **є**, **ї**: _Дья́конов, Панкрáтьєв, Третьякóв, Полóзьєв, Салáсьєв, Фатья́нов, Ілью ́ шин, Анáньїн;_
   б) перед приголосними: _Вóльнов, Конькóв;_
   в) у кінці слова: _Лось, Сóболь._

**Примітка.** Коли **я, ю** означають сполучення м’якого приголосного з **а**, **у**, то перед ними **ь** не пишемо: _Дя́гилєв, Зя́брев, Ляпунóв, Цявлóвський, Тюмéнєв;_

2) **у** прізвищах із суфіксом **-ець:** _Глýховець, Скитáлець._

**Примітка 1.** М’якість польських приголосних **n, s, c, dz** позначаємо в українській мові літерою **ь** лише в кінці слова: _Кýронь, Дзісь, Цúрліць, Нéдзведзь,_ але _Урбáнчик, Куснéвич, Свя́дек, Свідзи́нський_.
**Примітка 2.** На м’якість приголосного **ц** у кінці основи слов’янських прізвищ І відміни вказує закінчення **-я** (_Кустýриця_, а не _Кустýрица_). У неслов’янських прізвищах кінцеве **ц** тверде: _Клáузевіц, Лíфшиц, Мóріц._

§ 145. Неслов’янські прізвища та імена

Про правопис неслов’янських прізвищ та імен див. III розділ «Правопис слів іншомовного походження» (§ 121—140).

СКЛАДНІ І СКЛАДЕНІ ОСОБОВІ ІМЕНА ТА ПРІЗВИЩА Й ПОХІДНІ ВІД НИХ ПРИКМЕТНИКИ

§ 146. Імена та прізвища (прізвиська)

Імена та прізвища (також прізвиська) людей, що складаються з двох чи трьох компонентів або до складу яких входять прийменники, частки, артиклі тощо, пишемо окремо, разом і з дефісом.

1. Окремо пишемо:

1) прізвиська й псевдоніми (українські та перекладені іншомовні), що складаються з імені та прикметника, узгодженого з ним чи з наступним іменником: _Івáн Волóве Óко, Єлéна Прекрáсна, Рíчард Лéвове Сéрце, Степáн Тúгряча Смерть, Слугá з Добрóмиля;_ до цього переліку належать і власні назви американських індіанців: _Малéнький Вовк, Тупúй Ніж_ і т. ін.;
2) псевдоніми, що побудовані як поєднання імені та прізвища: _Джек Лóндон, Жорж Санд, Лéся Украї́́нка, Мáркó Вовчóк, Панáс Мúрний;_
3) повні давньоримські особові назви, у яких перше слово означає особове ім’я, друге — родове ім’я, третє — прізвище: _Гай Ю ́ лій Цéзар, Марк Пóрцій Катóн;_
4) артиклі, прийменники та інші службові слова (**ван**, **да**, **де**, **ді**, **дю**, **дер**, **ед**, **ель**, **ла**, **ле**, **фон** і т. ін.) в питомих (неофіційних) та іншомовних особових назвах: _Лю ́ двіг ван Бетхóвен, да Вíнчі, де ла Куéва, ді Віттóріо, дю Гар, Нур ед Дін, ле Шапельє́, фон дер Гольц._

**Примітка 1.** Скорочену частку **д** та ірландську частку **о** пишемо з власними іменами через апостроф: _Д’Аламбéр, д’Артанья́н, д’Обіньє́; О’Кéйсі, О’Кóннор_ (але _О. Ге́нрі —_ псевдонім письменника); частки **Мак-**, **Сан-**, **Сен-**, які передують прізвищам і водночас становлять їхню невід’ємну частину, пишемо з дефісом: _Мак-Магóн, Мак-Клю ́ р, Сан-Мартíн, Сен-Сімóн._
**Примітка 2.** У ряді випадків частки пишемо разом із прізвищами, бо в такій формі засвоїла їх українська мова: _Декандóль, Делíль, Дерібáс, Лагáрп, Ламетрí, Лафонтéн, Лесáж, Фонвíзін;_

5) слово **дон** («пан») перед особовим ім’ям як форма ввічливого звертання: _дон Базíліо, дон Пéдро, дон Хосé._ У власних назвах відомих літературних героїв це слово пишемо з великої літери: _Дон Жуáн, Дон Кіхóт._

**Примітка.** У загальному значенні слово _донжуáн_  пишемо разом і з малої літери;

6) складники китайських, корейських, в’єтнамських, м’янмських, індонезійських особових назв: _Ван Мен, Пак Чіво́н, Хо Ші Мін, Нгуєн Конг Хоáн, У Ну Мунг._

**Примітка.** У складених китайських, корейських, в’єтнамських, м’янмських, індонезійських особових назвах відмінюємо лише останню частину, яка закінчується на приголосні: _Кім Ир Сен — Кім Ир Сéна…, Хо Ші Мін — Хо Ші Мíна…, Ден Сяопíн — Ден Сяопíна…_, але _Го Можó, Чан Кайшí_ й т. ін. (незмінювані).

2. Разом пишемо:

1) українські прізвища, що складаються з дієслова в наказовій формі та іменника: _Гори́цвíт, Непúйвода, Уби́йвóвк;_
2) українські прізвища, що виникли на основі словосполучень, до складу яких входять як повнозначні, так і службові слова: _Добрийвéчір, Нетудихáта, Панібудьлáска;_
3) українські прізвища, утворені з прикметника та іменника за допомогою сполучного звука: _Довгопóл, Кривонíс, Скорохóд;_
4) слов’янські особові імена, утворені від двох основ: _Владислáв, Володúмир, Мечислáв, Яропóлк;_
5) складні китайські імена, які завжди стоять після прізвища: _Го Можó, Ден Сяопíн, Тáо Юаньмíнь, Сунь Ятсéн._

**Примітка.** Якщо китайське ім’я становить одне слово, то обидві частини особової назви (прізвище та ім’я) пишемо окремо: _Дін Лінь, Лу Сінь, Цюй Юáнь, Чан Кайшí._

3. З дефісом пишемо:
1) складні особові імена: _Васúль-Костянтúн, Жан-Жáк, Зинóвій- Богдáн, Марíя-Антуанéтта, Фрíдріх-Вільгéльм;_
2) складні прізвища: _Альтамíра-і-Кревéа, Гулáк-Артемóвський, Жоліó-Кюрí, Квíтка-Основ’я́ненко, Нечýй-Левúцький, Нóвиков-Прибóй, Рúмський-Кóрсаков, Сент-Бéв;_
3) імена з кваліфікаційними прикладками: _Івáн-царéнко, Кúрик-мужичóк._ Але якщо прикладка розгорнута, то між нею та іменем ставимо тире: _Івáн — мужúчий син,_ рідше — кома: _Івáн, селя́нський син;_
4) арабські, перські, тюркські імена з компонентами, що вказують на родинні стосунки, соціальне становище і т. ін.: _Гасан-оглú, Мамед-задé, Фікрет-кизú, Мехмед-бéй, Кемаль-паша́, Мірза-ха́н,_ (але за традицією _Чингісха́н_). Арабське **Ібн** пишемо окремо: _Ібн Рýсте, Ібн Сíна, Ібн Фадлáн_.
   **Примітка**: прізвища, до складу яких входять ці компоненти, звичайно пишемо разом: _Багірзадé,_ _Турсунзадé, Кероглú;_
5) вірменські прізвища з початковим компонентом **Тер-**, наприклад: _Тер-Казаря́н, Тер-Ованеся́н, Тер-Петрося́н_.
4. Складні прізвища у формі одного слова відмінюємо за відповідними типами відмін іменників чи прикметників: _Сивокíнь — Сивокóня, Сивокóневі (Сивокóню)…_; _Підкуймýха — Підкуймýхи, Підкуймýсі…_; _Перекотипóле — Перекотипóля, Перекотипóлю…_; _Білоцеркíвський — Білоцеркíвського, Білоцеркíвському…_ У складних прізвищах, компоненти яких пишемо з дефісом, відмінюємо за відповідними типами відмін іменників чи прикметників обидва змінювані компоненти: _Квíтка-Основ’я́ненко — Квíтки-Основ’я́ненка, Квíтці-Основ’я́ненкові (Квíтці-Основ’я́ненку)…_; _Нечýй-Левúцький — Нечуя́-Левúцького, Нечує́ві-Левúцькому (Нечую ́ - Левúцькому)…,_ але _Кос-Анато́льський — Кос-Анато́льського, Кос- Анато́льському…, Драй-Хма́ра — Драй-Хма́ри, Драй-Хма́рі…_
5. Складені прізвища, псевдоніми або прізвиська з компонентами в називному відмінку відмінюємо в усіх частинах за зразками відмінювання відповідних іменників або прикметників: _Рíчард Лéвове Сéрце — Рíчарда Лéвового Сéрця, Рíчардові (Рíчарду) Лéвовому Сéрцю…_; _Степáн Тúгряча Смерть —_ _Степáна Тúгрячої Смéрті, Степáнові (Степáну) Тúгрячій Смéрті...,_ але _Слугá з Добрóмиля — Слугú з Добрóмиля, Слузí з Добрóмиля…_

§ 147. Похідні прикметники

1. Прикметники від складних особових імен, які пишемо з дефісом, зберігають це написання: _Жан-Жáк — жан-жáківський._
2. Прикметники від китайських, корейських, в’єтнамських та індонезійських особових назв пишемо разом: _Мáо Цзедýн_ — _маоцзедýнівський, Кім Ір Сéн_ — _кімірсéнівський._
3. Прикметники від прізвищ на зразок _ван Бетхóвен, фон Бíсмарк_ утворюються тільки від іменника: _бетхóвенський, бíсмарківський._ Якщо прикметник утворено від прізвища з прийменником, часткою, артиклем тощо, то його пишемо разом: _де Ґолль — деґóллівський, Нур ед Ді́н — нуредді́нівський._ Прикметники від прізвищ на зразок _Д’Аламбéр_ зберігають апостроф після частки: _д’аламбéрівський._
4. Не утворюємо прикметники:
1) від складних прізвищ, прізвиськ і псевдонімів на зразок _Гулáк- Артемóвський, Мáркó Вовчóк, Рíчард Лéвове Сéрце._

**Примітка.** Прикметник, утворений від імені та прізвища, пишемо з дефісом: _Вáльтер Скотт — вáльтер-скóттівський, Жуль Верн — жуль-вéрнівський, Марк Твен_ — _марк-твéнівський;_

2) від тюркських, вірменських, арабських та ін. особових назв на зразок _Кероглú, Осмáн-пашá_ тощо; _Ламетрí, Д’Обіньє́._
3) від невідмінюваних іншомовних прізвищ на зразок _ді Віттóріо,_

ГЕОГРАФІЧНІ НАЗВИ

§ 148. Українські географічні назви

Українські географічні назви на письмі передаємо відповідно до вимови за нормами українського правопису: _Верхньодніпрóвськ, Вíнниця, Гребíнка, Донéцьк, Дýбно, Житóмир, Запорíжжя, Кам’янéць-Подíльський, Кúїв, Козя́тин, Кременчýк, Кривúй Ріг, Львів, Миколáїв, Нóвгород-Сíверський, Одéса, Охтúрка, Рíвне, Трипíлля, Хáрків, Чернівцí, Чернíгів, Шепетíвка, Я ́мпіль; Деснá, Дніпрó, Дністéр, Зáхідний Буг, Ірпíнь, Прúп’ять, Рось, Стохíд, Сян, Тéтерів, Тúса, Трубíж._
**Примітка.** У назвах українських населених пунктів треба розрізняти **-поль** у словах грецького походження (грецьке **πόλιϛ** «місто»): _Маріýполь, Мелітóполь, Нíкополь, Севастóполь, Сімферóполь_ — і **-піль** (з українського «поле»): _Борúспіль, Крижóпіль, Ольгóпіль, Тернóпіль_ та ін.

§ 149. Географічні назви інших країн

Географічні назви інших країн передаємо в українській мові відповідно до вимог практичної транскрипції.

Е, Ě , ІЕ, Ё, Э, И

1. Літери слов’янських алфавітів **е, ě** та сполуку **іе** передаємо через **е**: _Бéздна, Ворóнеж, Зáгреб, Зеленодóльськ, Новé Мéсто, Опóле, Ветлýга, Лéна, Пéнза, Щéцин._

Але в деяких позиціях літеру **е** слов’янських мов із кириличним алфавітом передаємо через **є**:

1) на початку слова, після голосного й при роздільній вимові після приголосного: _Єйськ, Єлéць, Єнісéй, Єгóр’євськ, Колгýєв, Скóп’є;_
2) після приголосних (крім шиплячих, **р** і **ц**) у суфіксі **-єв** та в сполученні цього суфікса з антропонімним **-єй** (**-єєв)** російських назв, похідних переважно від прізвищ: _мóре Лáптєвих, Лéжнєво, Матвє́єва затóка_, але _Плещéєво, Ржев, мис Рум’я́нцева;_
3) коли російському **е** відповідає в аналогічних українських основах **і**: _Бє́жецьк, Бє́лгород, Бєлóво, Бє́лорє́цьк, Благовє́щенськ, Желєзновóдськ, Орє́хово-Зýєво._
   Але в географічних назвах, що мають у російській мові форму, спільну з відповідною українською, таке **е** передаємо через **і**: _Бíла,_ оз. _Бíле, Вíтка, Ліснá, Негорíле, Піщáне, мис Сíрий_ та ін. Це стосується й польського **ia**: _Бíла Підля́ська, Білостóк_ тощо.
   Білоруське **е** передаємо через **і** (у назвах, засвоєних українською мовою) або через **е**: _Білове́зька Пу́ща, Білору́сь_, але _Ре́чиця_.
   **Примітка.** Польське, чеське й словацьке закінчення **-e**, що наявне в географічних назвах із суфіксами **-ц, -іц-, -иц-** (лат. **-c-, -ic-**) і виражає значення множини, в українській мові передаємо закінченням **-і** з відповідним граматичним значенням: _Кéльці, Кóшиці, Лíдиці, Пáрдубиці._ Ці географічні назви відмінюємо: _Кóшиці — Кóшиць, Кóшицям…_
   Назви на зразок _Закопáне_ мають форму прикметника середнього роду (однина) й, отже, їх відмінюємо за зразком: _Закопáне, Закопáного, Закопáному_ і т. ін.
2. Російську літеру **ё** передаємо:
1) через **йо** на початку та в середині слова, коли воно означає звукосполучення **й + о**: _Йóлкіно, Соловйóво;_
2) через **ьо** в середині слова, коли воно означає сполучення м’якого приголосного з **о**: _мис Дежньóва,_ р. _Оленьóк,_ але в назвах, утворених від спільних для української та російської мов слів, пишемо **е:** р. _Берéзова, Орéл_, _Семéново_.
3) через **о** під наголосом після **ч**, **щ**: _Рогачóво, Щóкіно._
3. Російську літеру **э** передаємо через **е**: _Ельбрýс, Ельтóн, Еліста́._
4. Літеру **и** передаємо:
1) через **і**:
   а) на початку географічних назв: _Ігáрка, Іркýтськ,_ оз. _Ільмéнь, Індигíрка, Іртúш;_
   б) у кінці незмінюваних назв або слів у формі множини: _Брóнниці, Жигулí, Митúщі;_
   в) усередині слова після приголосного — перед голосним, приголосним **й** або іншими приголосними (крім випадків, передбачених нижче): _Челя́бінськ, Двінá,_ _Кíнешма,_ оз. _Селігéр, Бородінó, Рíєка._
2) через **ї** після голосного й при роздільній вимові після приголосного: _Трóїцьк, Анáньїно, Мáр’їно._

**Примітка.** У географічних назвах, утворених від загальних назв та імен, спільних за походженням для української та російської мов, звичайно пишемо **и** в суфіксах **-ин-**, **-инськ-**:  _Березинá, Гусúне Óзеро, Дудúнка, Жáбинка, Карпúнськ, Крутúнське, Прáвдинськ_ (докладніше про правопис **и** див. нижче);

3) через **и**:
   а) після **ж**, **ч**, **ш, щ** і **ц** перед приголосним: _Жигáлово, Жúздра, А ́ чинськ, Нáльчик, Єгóршино, Ішúм, Камúшин, Тýшино, Щигрú, Цимля́нськ_ та ін.;
   б) у географічних назвах, утворених від імен, спільних для української та інших слов’янських мов, які в українській мові пишемо з **и**: _Гаврúлово, Данúлов, Дмúтров, Михáйловське_, але _Ніколáєвськ-на-Амýрі_ та ін. (тобто від імен, що в українській мові мають форму, виразно відмінну від форми цього ж імені, вживаної в інших мовах);
   в) у коренях спільних для української та російської мов географічних назв, якщо ці корені пишемо з **и**: _Виногрáдово, Кисловóдськ, Клин, Крúчев, Курúльські островú, Лúпецьк, Лихослáвль, Тихорє́цьк;_
   г) у складних географічних назвах, де **и** виконує функцію сполучного звука: _Владивостóк, П’ятигóрськ, Семипалáтинськ;_
   ґ) у префіксі **при-**: _Привóлжя, Примóр’я, Прикýмськ;_
   д) у суфіксах **-ик-**, **-ич-**, **-иц-**, **-ищ-**: _Зимóвники, Тупúк; Боровичí, Котéльнич, Осипóвичі, У ́ глич; Брóнниці, Гливúці,_ оз. _Колвúцьке, Луховúці; Митúщі, Ртúщево;_
   е) у закінченнях географічних назв, уживаних у формі множини, якщо в російській мові тверда основа: _Березникú, Валýйки, Гóрки._

Ы, Y
5. Літеру **ы** (в латиноалфавітних мовах **y**) передаємо через **и**: _Вúкса, Вúтегра, Іртúш, Сúзрань, Сиктивкáр, Чебоксáри, Шáхти._

Ą, Ę
6. Польські носові **ą**, **ę** передаємо, як і в прізвищах, (див. § 144, п. 9) сполученнями літер **ом**, **ем** перед губними приголосними: _Домбрóва, Дембúця;_ перед іншими приголосними — сполученнями літер **он**, **ен**: _Конт, Ченстохóва._

§ 150. Географічні назви з прикметниковими закінченнями

1.
1) прикметникові закінчення слов’янських географічних назв передаємо так само, як у прізвищах, але у формі всіх трьох граматичних родів та однини й множини: у чоловічому роді — через **-ий** після твердого приголосного, через **-ій** — після м’якого приголосного; у жіночому роді — через **-а**, **-я**; у середньому роді — через **-е**, **-о, -є;** у множині — через **-і**: _Становúй_ (хребет); _Велúкий У ́ стюг, Новúй Сад, Олéній_ (острів); _Лихá_ (річка)_, Нúжня Тунгýска, Бáнська Бúстриця, Зелéна Гýра; Благодáрне, Бологé_ (рос. _Бологóе_)_, Велúко-Тúрново, Покрóвське; Кáрлові Вáри._

**Примітка.** Російські географічні назви, похідні від прізвищ на **-ой** без суфіксів **-** **ск-**, **-цк-**, зберігають закінчення **-оє**: _Толстоє;_

2) слов’янські назви з кінцевими **-ово**, **-ево** та **-ино** передаємо через **-** **ово**, **-єво** та **-іно (-їно)**, після шиплячих — **-ино** зі збереженням закінчення **-о** (на відміну від аналогічних українських назв на **-е**): _Внýково, Гáброво, Кóсово, Орє́хово-Зýєво, Сарáєво; Бородінó, Мáр’їно, Пýшкіно; Єгóршино, Рóщино._ Закінчення **-о** зберігається і в назвах на зразок _Радóмсько_, що за походженням є відносними прикметниками, які в сучасній українській мові, на відміну від попередніх географічних назв, не відмінюємо;
3) польське **ó**, наявне в суфіксі -**ów** у польських географічних назвах, передаємо через -**у** або за традицією через **-і:** _Жирáрдув, Жéшув, Томáшув- Мазовéцький_ і т. ін., але традиційно: _Грýбешів, Крáків_ та ін. Літеру **-о** в суфіксі **-óv** у чеських і словацьких назвах передаємо через **-о**, але в назвах змішаних поселень з етнічними словаками та українцями за традицією — через **—і:** _Крнов, Óрлов, Прóстейов, Пршéров,_ але _Бардíїв, Вóронів, Пря́шів._

§ 151. Апостроф, м’який знак

1. Апостроф, м’який знак у слов’янських географічних назвах ставимо в тих самих випадках, що й у прізвищах (див. § 144), а в назвах неслов’янського походження на території слов’янських країн, крім того, — після деяких інших приголосних: _Скóп’є, Ак’я́р, Амудар’я́;_ перед **йо** апостроф не пишемо: _Муравйóво._
   **Примітка.** Коли **я**, **ю** означають сполучення м’якого приголосного з **а**, **у**, то апостроф перед ними не пишемо: _Вя́зьма, Вя́тка, Кя́хта, Крю ́ ково, Рязáнь, Хя́рма._

2.
1) твердий кінцевий приголосний основи **ц** пом’якшуємо в усіх слов’янських географічних назвах, зокрема в суфіксах **-ець**, **-аць**, **-иц(я)**: _Олóнець, Повенéць, Череповéць, Крáгуєваць, Стóлаць; Дембúця, Лóмниця,_ _Рéчиця_, _Óломоуць._
2) суфікси географічних назв **-ск**, **-цк** передаємо відповідно українськими суфіксами **-ськ**, **-цьк**: _Брянськ, Гданськ, Курськ; Кузнéцьк, Трóїцьк._
   Географічні назви, не вживані без номенклатурних слів, перекладаємо: _Аравíйське мóре, мис Дóброї Надíї, Пéрська затóка, Півнíчний Льодовúтий океáн._

Звичайно перекладаємо і прикметники на означення розмірів, взаємного розміщення та сторін світу в складі географічних назв: _Велúкий каньйóн, Нúжній Нóвгород, Півдéнна Амéрика, Півнíчний пóлюс._

§ 152. Відмінювання географічних назв

1. Українські, а також іншомовні географічні назви з іменниковими закінченнями відмінюємо переважно як звичайні іменники I, II, III відмін:
   I відміна: _А ́ фрика — А ́ фрики, в А ́ фриці; Вóлга — Вóлги, на Вóлзі; Лóхвиця — Лóхвиці, Лóхвицею, у Лóхвиці; Махачкалá — Махачкалú, у Махачкалí; Москвá — Москвú, Москвóю, у Москвí; Одéса — Одéси, в Одéсі; Óльвія — Óльвії, Óльвією, в Óльвії; Полтáва_ — _Полтáви, у Полтáві; Прáга — Прáги, у Прáзі; Рéчиця — Рéчиці, у Рéчиці; Шепетíвка — Шепетíвки, у Шепетíвці._
   II відміна: _Буг_ — _Бýгу, Бу́гом, на Бýзі_ (й _по Бýгу_); _Владивостóк — Владивостóка, Владивосто́ком, у Владивостóці (у Владивостóку); Гáйсин — Гáйсина, Гáйсином, у Гáйсині; Дýбно — Дýбна, Дýбном, у Дýбні; Кúїв_ — _Кúєва, Кúєвом, у Кúєві; Лугáнськ — Лугáнська, Лугáнськом, у Лугáнську; Львів_ — _Львóва, Львóвом, у Львóві; Орéл — Орлá, Орлóм, в Орлí; Псков — Пскóва, Пскóвом, у Пскóві; Свíтязь — Свíтязю, Свíтязем, на Свíтязі; Тернóпіль_ — _Тернóполя, Тернóполем, у Тернóполі; Теруéль — Теруéля, Теруéлем, у Теруéлі; Токмáк — Токмакá, Токмако́м, у Токмацí (у Токмакý); У ́ жгород — У ́ жгорода, У ́ жгородом, в У ́ жгороді._
   III відміна: _Бретáнь_ — _Бретáні, Бретáнню, у Бретáні; Керч — Кéрчі, Кéрчю, у Кéрчі; Об — Óбі, Óб’ю, на Óбі; Свір — Свíрі, Свíр’ю, на Свíрі; Сúзрань — Сúзрані, Сúзранню, у Сúзрані._
2. Географічні назви, що мають форму множини, відмінюємо як відповідні загальні іменники: _Березникú — Березникíв, Березникáм, у Березника́х; Гóрки_ — _Гóрок, Гóркам, у Го́рках; Єсентукú — Єсентукíв, Єсентукáм, у Єсентука́х; Жигулí — Жигулíв, Жигуля́м, у Жигуля́х; Ков’я́ги_ — _Ков’я́г, Ков’я́гам, у Ков’я́гах; Лубнú_ — _Лубéн, Лубнáм, у Лубна́х; Плúски — Плúсок, Плúскам, у Пли́сках; Прилýки — Прилýк, Прилýкам, у Прилу́ках; Ромнú_ — _Ромéн, Ромнáм, у Ромна́х; Салóніки_ — _Салóнік, Салóнікам, у Сало́ніках; Філіппíни — Філіппíн, Філіппíнам, у (на) Філіппі́нах; Чебоксáри — Чебоксáр, Чебоксáрам, у Чебоксáрах; Чернівцí_ — _Чернівцíв, Чернівця́м, у Чернівця́х._
3. Географічні назви з прикметниковими закінченнями відмінюємо як звичайні прикметники: _Боровé — Боровóго, Боровóму, у Борово́му; Жукóвський_ — _Жукóвського, Жукóвському, у Жуко́вському; Лозовá — Лозовóї, Лозовíй, у Лозові́й; Рíвне — Рíвного, Рíвному, у Рі́вному; Чусовá_ — _Чусовóї, Чусовíй, у Чусові́й._
   **Примітка.** Від відприкметникових українських назв населених пунктів з кінцевим **-е** на зразок _Свáтове, Синéльникове, Гаркýшине, Рíвне_, що відмінюються за зразком прикметників у формі середнього роду, слід відрізняти подібні за оформленням назви з кінцевим **-о** (рідковживані в українській мові, але поширені в інших слов’янських мовах) на зразок _Бородінó, Кóсово, Сарáєво, Шеремéтьєво, Гнéзно, Молодéчно_, що відмінюються як іменники середнього роду ІІ відміни (див. у п. 1 _Дýбно_).
4. Географічні назви, що складаються з прикметника та іменника чи, навпаки, іменника та прикметника, відмінюємо в обох частинах:
1) _Гóла Прúстань — Гóлої Прúстані …; Кривúй Ріг — Кривóго Рóгу…; Велúкі Лýки_ — _Велúких Лук…; Єлисéйські Поля́_ — _Єлисéйських Полíв…; Мінерáльні Вóди — Мінерáльних Вод…;_
2) _Кам’янéць-Подíльський — Кам’янця́-Подíльського, Кам’янцéві- Подíльському…; Нóвгород-Сíверський_ — _Нóвгорода-Сíверського, Нóвгороду-Сíверському…; Новогрáд-Волúнський — Новогрáда-Волúнського, Новогрáдові-Волúнському…; Рáва-Рýська_ — _Рáви-Рýської, Рáві-Рýській…; Аскáнія-Нóва — Аскáнії-Нóвої, Аскáнії-Нóвій…_
5. Географічні назви, що складаються з двох іменників або іменника та присвійного прикметника, відмінюємо лише в другій частині: _Бáден-Бáден — Бáден-Бáдена, у Бáден-Бáдені; Орє́хово-Зýєво — Орє́хово-Зýєва, в Орє́хово-Зýєві; Івáно-Франкíвськ — Івáно-Франкíвська, в Івáно-Франкíвську_, _Михáйло-Коцюбúнське — Михáйло-Коцюбúнського_, _у Михáйло-Коцюбúнському_, але _Кóнча-Зáспа — Кóнчі-Зáспи, у Кóнчі-Зáспі; Пýща-Водúця_ — _Пýщі-Водúці, у Пýщі-Водúці._
6. Географічні назви, що складаються з двох іменників та прийменника між ними, відмінюємо в першій частині: _Ростóв-на-Донý — Ростóва-на-Донý, у Ростóві-на-Донý…; Фрáнкфурт-на-Мáйні — Фрáнкфурта-на-Мáйні, у Фрáнкфурті-на-Мáйні..._

§ 153. Правопис прикметникових форм від географічних назв і від назв народів

Суфікси -ИНСЬК(ИЙ), -ІНСЬК(ИЙ)

1. У суфіксах **-инськ(ий)**, **-інськ(ий)** прикметників, утворених від географічних назв і від назв народів, що мають у своїй основі суфікси **-ин**, **-** **ін**, **-инськ**, **-інськ**, зберігаємо той самий голосний (**и** або **і**), що й в основній155назві: _Камúшин — камúшинський, Нíжин_ — _нíжинський, Тульчúн —_ _тульчúнський, Тýшино — тýшинський, Цюрýпинськ — цюрýпинський,_ _Чигирúн — чигирúнський; Бóлдіно — бóлдінський, Філіппíни — філіппíнський;_ _Грýзія — грузúн — грузúнський; осетин — осетинський._

У прикметниках, утворених від географічних назв, що не мають суфіксів **-ин-** , **-ін-**, пишемо завжди **и**: _Аля́ска_ — _аля́скинський, Бакý —_ _бакúнський, Кабардá — кабардúнський, Карагандá — карагандúнський, Пóті — пóтинський, Сóчі — сóчинський, Читá — читúнський, Шáхти — шáхтинський_, але _Амудар’я́ — амудар’ї́нський._

Суфікси -ОВСЬК(ИЙ) [-ЬОВСЬК(ИЙ)], -ЕВСЬК(ИЙ) [-ЄВСЬК(ИЙ)], -ІВСЬК(ИЙ) [-ЇВСЬК(ИЙ)]

2. У суфіксах **-овськ(ий) [-ьовськ(ий)]**, **-евськ(ий) [-євськ(ий)]**, **-івськ(ий) [-ївськ(ий)]** прикметників, утворених від географічних назв, що мають у своїй основі **-ов (-ьов)**, **-ев (-єв)**, **-ів (-їв)**, зберігаємо ту саму букву (**о**, **е**, **є**, **і**, **ї**), що й в основній назві: _Скадóвськ — скадóвський, Тамбóв — тамбóвський; Карáчев — карáчевський, Колгýєв_ — _колгýєвський; Кишинíв_ — _кишинíвський, Львів — львíвський, Тéтерів_ — _тéтерівський, Чернíгів — чернíгівський._ Якщо при творенні таких прикметникових форм від українських географічних назв відкритий склад з **о**, **е** стає закритим, діє правило про чергування **о**, **е** з **і**: _Лозовá_ — _лозівськи́й, Свáтове — свáтівський, Хмéлеве — хмелівськи́й._

У прикметниках, утворених від географічних назв, що закінчуються на групу приголосних або із суфіксальним **к**, перед яким є інший приголосний, пишемо **-івський (-ївський)**: _Бíла Цéрква — білоцеркíвський, Вáлки_ —
_вáлківський, Гребíнка_ — _гребíнківський, Казáнка_ — _казáнківський,_ _Златоýст — златоýстівський_, але _Орéл — орлóвський_ та ін.

У прикметниках, утворених за допомогою суфікса **-ськ(ий)** від географічних назв і від назв народів, основа яких закінчується на приголосний, відбуваються такі фонетичні зміни:

1) **г**, **ж**, **з (дз) + -ськ(ий)** **_→_** **-зьк(ий) [-дзьк(ий)]**: _Буг — бýзький, Ветлýга — ветлýзький, Вúборг — вúборзький, Вóлга — вóлзький, Гаáга — гаáзький, Гáмбург — гáмбурзький,_ _Калýга — калýзький, Лáдога — лáдозький,_ _Люксембýрг — люксембýрзький, Лéйпциг — лéйпцизький, Острóг — острóзький, Прáга_ — _прáзький, Рúга — рúзький, Стрáсбург — стрáсбурзький; Ворóнеж — ворóнезький_ (пор. назву українського селища — _Ворóніж — ворóнізький_), _Запорíжжя — запорíзький, Парúж — парúзький; Абхáзія — абхáзький, Кавкáз — кавкáзький, Лодзь — лóдзький, Сиракýзи — сиракýзький, францýз — францýзький;_
2) **к**, **ц**, **ч + -ськ(ий) → -цьк(ий)**: _Баскунчáк_ — _баскунчáцький, Велúкі Лýки_ — _великолýцький, Вúшній Волочóк — вишньоволóцький, Владивостóк — владивостóцький, грек_ — _грéцький, Кагарлúк_ — _кагарлúцький, Казбéк_ —156_казбéцький, калмúк — калмúцький, Кобеля́ки — кобеля́цький, коря́к_ — _коря́цький, Кременчýк_ — _кременчýцький, Прилýки — прилýцький, словáк_ — _словáцький, таджúк_ — _таджúцький, тýрок_ — _турéцький, узбéк_ — _узбéцький; Нíцца_ — _нíццький, Суéц — суéцький, Череповéць — череповéцький; Бáхмач — бáхмацький, Гáлич_ — _гáлицький, Грúнвіч — грúнвіцький, Óвруч — Óвруцький,_ але _Дамáск_ — _дамáський, Мéкка — мéккський, тю ́ рки_ — _тю ́ ркський;_
3) **с**, **х**, **ш + -ськ(ий) → -ськ(ий)**: _Арзамáс — арзамáський, Одéса — одéський, Тбілíсі — тбілíський, тунгýс_ — _тунгýський, Черкáси_ — _черкáський, черкéс_ — _черкéський, вóлох — волóський, Карабáх — карабáський, Лепетúха_ — _лепетúський, чех_ — _чéський; Золотонóша_ — _золотонíський, Кандалáкша_ — _кандалáкський, латúш — латúський, Сивáш — сивáський, чувáш — чувáський, Русь — рýський._
   **Примітка 1.** Для збереження звукового складу твірних основ (переважно іншомовних) у деяких прикметниках зазначені приголосні перед суфіксом **-ськ-** не чергуються і передаються відповідно на письмі: _Небíт-Дáг — небíт-дáгський, Клуж — клýжський, Бангкóк — бангкóкський, бáски — бáскський, казáх — казáхський, Печ — Пéчський, Перéмишль — перéмишльський, Рáдомишль — рáдомишльський_  та ін.

§ 154. Правопис складних і складених географічних назв

1. Окремо пишемо:
1) географічні назви, що складаються з прикметника та іменника: _Бíла Цéрква, Велúкий У ́ стюг,_ _Вéрхня Сілéзія, Вúшній Волочóк, Гóла Прúстань, Голубúй Ніл, Давúдів Брід, Холо́дний Яр, Зáхідна Єврóпа, Зелéна Гýра, Новé Мíсто, Новúй Сад, Повáжська Бúстриця, Сомкóва Долúна, Старá Планúна, Ширóкий Яр;_
2) географічні назви й номенклатурні терміни при них: _Кавкáзький хребéт, Кандалáкська затóка, Скандинáвський півóстрів, Фíнська затóка, Чóрне мóре;_
3) географічні назви, що становлять сполучення іменника з порядковим числівником, який може стояти як перед іменником, так і після нього: _Гíльча Дрýга, Залíсся Пéрше, Крáсне Дрýге, Пéрше Садовé;_
4) географічні назви, що становлять сполучення імені та прізвища або імені й по батькові: _селó Івáна Франкá_;  але _місто Івáно-Франкíвськ, селó Михáйло-Коцюбúнське_ (бо тут маємо сполучний голосний **о** й словотвірну чи морфологічну модифікацію прізвища), а також назва села _Дмитрó-Варвáрівка,_ що складається з основ двох імен.

2. Разом пишемо:

1) географічні назви-іменники, утворені від прикметника та іменника, з’єднаних сполучним звуком, а також прикметники, що походять від них: _Білопíлля, Верхньодніпрóвськ, Гостролýччя, Дорогобýж, Красновóдськ, Малоярослáвець, Нижньокилúмськ, Нововолúнськ, Новосибíрськ, Старокостянтúнів, Чистовóдне, Ясногорóдка; білопíльський, верхньодніпрóвський, гостролучáнський, дорогобýзький, чистовóднівський_ та ін.;
   **Примітка.** Це правило поширюється й на складні прикметники, утворені з двох прикметникових основ, які означають назви морів, лісів, низин, областей, залізниць тощо й мають при собі номенклатурні терміни на зразок _мóре, горá, хребéт, ліс, óзеро, низовинá, óстрів_ та ін.: _Нижньодунáйська низовинá, Новосибíрські островú, Малоазі́йське нагі́р’я_ тощо.
2) географічні назви, що складаються з основ числівника та іменника, з’єднаних сполучним звуком, а також похідні від них прикметники: _Дворíччя, П’ятигóрськ, П’ятихáтки, Семигóри, Семипíлки, Сорокодýби, Трипíлля;_ _дворічáнський, п’ятихáтський, семигíрський, семипíлківський, сорокодýбський_ та ін.;
3) географічні назви з першою дієслівною частиною у формі наказового способу та похідні від них прикметники: _Верни́городок, Гуляйпóле, Копáйгород, Печи́води; вернигородóцький, гуляйпíльський, копáйгородський, печивóдський;_
4) географічні назви, утворені від двох іменників, з’єднаних сполучним звуком, та похідні від них прикметники: _Верболóзи, Індокитáй, Страхолíсся; верболóзівський, індокитáйський, страхолíський_, але _А ́ встро-Угóрщина, Азóво-Чорномóр’я_ та деякі інші;
5) географічні назви з другою частиною **-град**, **-город**, **-піль**, **-поль**; **-абад**, **-акан**, **-бург**, **-ленд**, **-пілс**, **-таун**, **-шир**, **-штадт** і похідні від них прикметники: _Белгрáд, Волгогрáд; Китáйгород, Нóвгород, Кня́жпіль, Ольгóпіль, Адріанóполь, Севастóполь; Ашгабáт, Брáнденбург, Камберлéнд, Дáугавпілс, Кéйптаун, Йóркшир, Рýдольштадт; волгогрáдський, нóвгорóдський, ольгóпільський, севастóпольський, бранденбýрзький, дáугавпілський, рудольштáдтський;_
6) прикметникові форми й назви жителів від географічних назв, що складаються з якісного прикметника та іменника або відносного прикметника [без суфіксів **-зьк(ий)**, **-ськ(ий)**, **-цьк(ий)** і суфіксів присвійності] та іменника: _біломóрський, біломóрці_ (від _Бíле мóре_), _білоцеркíвський, білоцеркíвці_ (від _Бíла Цéрква_), _гостромогúльський, гостромогúльці_ (від _Гóстра Могúла_), _новоміськúй, новоміщáни_ (від _Новé Мíсто_), _яснополя́нський, яснополя́нці_ (від _Я ́ сна Поля́на); житньогíрський, житньогíрці_ (від _Жúтні Гóри_), _західноєвропéйський, західноєвропéйці_ (від _Зáхідна Єврóпа_), _кам’янобáлківський, кам’янобáлківці_ (від _Кам’янá Бáлка_), _липоводолúнський, липоводолúнці_ (від _Лúпова Долúна_).

3. З дефісом пишемо:

1) географічні назви, що складаються з двох іменників (без сполучного звука) або з іменника й наступного прикметника, а також прикметники, що походять від них: _Бáня-Лýка_ — _бáня-лýцький, Гвінéя-Бісáу — гвінéя-бісáуський, Ельзáс-Лотарúнгія_ — _ельзáс-лотарúнзький,_ _Кóло-Михáйлівка_ — _кóло-михáйлівський, Орє́хово-Зýєво — орє́хово-зýєвський, Пýща-Водúця — пýща-водúцький; Берíзки-Бе́ршадські — берíзки-бе́ршадський, Вíта-Поштóва — вíта-поштóвий, Кам’янéць-Подíльський — кам’янéць-подíльський, Рáва- Рýська — рáва-рýський, Хáрків-Товáрний — хáрків-товáрний, А ́встро-Угóрщина — áвстро-угóрський;_
2) географічні назви, що становлять поєднання двох імен або імені та прізвища (чи прізвиська) за допомогою сполучного звука (зрідка — без нього) й зі зміною форми другого компонента, а також похідні від них прикметники: _Андрíєво-Івáнівка_ — _андрíєво-івáнівський, Дмитрó-Варвáрівка — дмитрó-варвáрівський, Івáно-Франкíвськ — івáно-франкíвський, Михáйло-Коцюбúнське_ — _михáйло-коцюбúнський, Олексáндро-Пáщенкове —олексáндро-пáщенківський_, але _Петропáвлівка;_
3) географічні назви, що складаються з іншомовних елементів — повнозначних слів, а також похідні від них прикметники: _Буéнос-А ́ йрес, Ду́мбартон-Окс, Іссúк-Куль, Кизúл-Ордá, Нар’ян-Мáр, Рíо-Нéгро, Улáн-Удé; буéнос-áйреський_ та ін., але назви з другим компонентом -**даг, -дар’я, -дау** тощо пишемо разом: _Аюда́г,_ _Алатáу, Амудар’я́, Сирдар’я́; амудар’їˊнський, приамудар’їˊнський_ тощо;
4) географічні назви (переважно населених пунктів) з першими складовими частинами **соль-**, **спас-**, **усть-** та іншомовними **вест-**, **іст-**, **нью-**, **сан-**, **санкт-**, **сант-**, **санта-**, **сен-**, **сент-** та ін., а також із кінцевими назвотворчими частинами **-ривер**, **-сіті**, **-сквер**, **-стріт**, **-фіорд** і похідні від них прикметники: _Соль-Ілéцьк, Спас-Клéпики, Усть-Каменогóрськ; Вест-Íндія, Іст-Лóндон, Нью-Йóрк, Сан-Сальвадóр, Санкт-Гáллен, Сáнта-Клáра, Сен-Готáрд, Сент-Лу́їс; Фолл-Рúвер, Атлáнтік-Сíті, Со́хо-сквер, Бóкна-фіóрд; соль-ілéцький, усть-каменогóрський; нью-йóркський; фолл-рúверський, атлáнтік-сíтинський_ та ін.;
5) географічні назви, що складаються з іменників, які поєднуються українськими або іншомовними прийменниками, сполучниками чи мають при собі частку, артикль, а також утворені від них прикметники: _Новосíлки-на-Дніпрí, Ростóв-на-Донý, Фрáнкфурт-на-Мáйні, Яр-під-Зáйчиком; Булóнь-сюр-Мéр, Бург-ель-Арáб, Ла-Мáнш, Ла-Плáта, Лас-Вéгас, Лос-А ́ нджелес, Па-де-Калé, Ріо-де-Жанéйро_; _новосíлківський-на-Дніпрí, ростóвський-на-Донý, фрáнкфуртський-на-Мáйні, я́рський-під-зáйчиком; булóнь-сюр-мéрський, бург-ель-арáбський, ла-мáншський, ла-плáтський_ і т. ін.;
6) прикметники, утворені від географічних назв, до складу яких входять прикметники із суфіксами **-ів (-їв)**, **-ов**, **-ев (-єв)**, **-ин (-їн)**, **-ськ(ий)**, **-** **цьк(ий)**, **-зьк(ий)**: _давúдово-брíдський_ (від _Давúдів Брід_), _олíйниково-слобідськúй_ (від _Олíйникова Слободá_), _мишýрино-рíзький_ (від _Мишýрин Ріг_),159_вільшáнсько-новосéлицький_ (від _Вільшáнська Новосéлиця_), _вíнницько-ста́вськúй_ (від _Вíнницькі Ставú)._
   **Примітка 1.** Назви жителів у формі іменників, що утворені від назв населених пунктів, частини яких поєднані дефісом, пишемо разом: _Івáно-Франкíвськ — івáно-франкíвський_, але _іванофранкíвці, Нью-Йóрк — нью-йóркський_, але _ньюйóрківці._
   **Примітка 2.** Префіксальні прикметники та іменники, утворені від географічних назв із написанням з дефісом, пишемо разом: _Іссúк-Куль — приіссикку́льський, приіссикку́льці._

V. УЖИВАННЯ РОЗДІЛОВИХ ЗНАКІВ

В українській пунктуації використовуємо такі основні розділові знаки: крапка, знак питання, знак оклику, кома (може вживатися і як один парний знак), крапка з комою, двокрапка, тире (може вживатися і як парний знак), три крапки (крапки), дужки (парний знак — з кількома різновидами), лапки (парний знак — з різновидами), дефіс (як розділовий, а не власне орфографічний знак дефіс уживається в тих випадках, де він слугує знаком поділу між компонентами не слів, а синтаксичних сполучень, — у сполученнях прикладки з означуваним іменником: _учитель-біолог, учитель- історик, учитель-фізик_ та ін., у сполученнях слів на позначення приблизної кількості: _два-три дні_, у сполученнях повнозначних слів з частками на зразок _дай-но, іди-но_ та ін.: див. § 37), а також різні комбінації цих знаків (див. §166) та подвійне й потрійне вживання окремих із них (знака питання і знака оклику). Крім них, уживається також скісна риска ( / ).

§ 155. КРАПКА (.)

Крапку ставимо в таких позиціях.
1. У кінці речення — розповідного або спонукального, якщо останнє вимовлене без окличної інтонації: _Весь народ піднімається до мене. Йдуть з усієї України, та й ще йтимуть. Посилав універсали з Січі, тепер хочу скласти універсал із Чигирина_ (П. Загребельний);

_Як парость виноградної лози_
_Плекайте мову. Пильно й ненастанно_
_Політь бур’ян_ (М. Рильський).

У називних реченнях: _Зима. Холоднеча. Засніжений ліс_ (М. Стельмах); між прізвищем автора, назвою його твору, назвою міста: _Олесь Гончар. Собор. Київ_, 1968; у реченнях з називним відмінком теми (уявлення): _Дванадцятирічна шкільна освіта. Це добре чи погано_? (заголовок газетної публікації);

_Сибір. І соловецькі келії,_
_і глупа облягає ніч_
_пекельний край і крик пекельний_ (В. Стус).

Після речення, що вводить у дальший розгорнений виклад, опис тощо: _А діло було таке. Студенти з царського садка пішли в гості до знайомого купця, котрий жив далеко, аж на Ординському. Той купець мав багацько дочок, і не дуже гарних. Він закликав до себе усяких студентів, годував, поїв їх і чимало дочок повидавав уже заміж за світських і духовних. Студенти часто гуляли там до півночі й цілою юрбою перелазили потім через стіну Братського монастиря_ (І. Нечуй-Левицький).

Для надання фрагментам висловлення за допомогою інтонаційного виділення більшої самостійності та змістової ваги крапку ставимо також у тих випадках, де звичайно вживаємо коми, — наприклад, у висловленнях, які могли б бути простими реченнями, ускладненими наявністю однорідних, повторюваних, відокремлених членів: _Випав сніг. І в селі, і в полі, і в лісі_ (В. Бабляк); _А я ходжу. Рівним, розміреним кроком, через усю хату, з кутка в куток. З кутка в куток_ (М. Коцюбинський), у висловленнях, що могли б бути частинами складних речень (див. § 158, ІІ, п. 2, прим. 1 і п. 3, прим. 1).

**Примітка 1.** Крапку не ставимо в кінці заголовків, у назвах на вивісках, печатках і штампах, на титульних аркушах книжок, журналів тощо — після імені та прізвища автора, назви твору, назв видавництва і місця видання і т. ін.
**Примітка 2.** Після цитати або іншої текстової ілюстрації перед прізвищем автора чи вказівкою на інше їхнє джерело, наведене в дужках, якщо відповідне речення подається в рядок, крапку ставимо після дужок. Крапку після таких дужок ставимо в самому кінці речення й тоді, коли після цитати перед дужками вже стоять такі розділові знаки, як знак питання, знак оклику, три крапки. Якщо ж указівку на автора (джерело) наводимо нижче (у дужках чи частіше без них), зокрема в епіграфах, після цитати ставимо крапку, а після такої вказівки її не ставимо. Наприклад, епіграф до роману О. Гончара «Твоя зоря»:


_Твоя зоря — твоя судьба._
З народних уст

**Примітка 3.** Про вживання крапки в кінці вставлених речень у дужках див. § 163, І, п. 2, прим.
**Примітка 4.** Про вживання крапки після зауважень у дужках у межах певної цитати на зразок «… (примітка наша. — _Ред_.) …» див. § 167, ІІ, п. 3.

2. В умовних графічних скороченнях (див. § 62)  _п_. (пан; пані), _гр_. (громадянин; громадянка), _проф_. (професор), _а_. _а_. (авторський аркуш), _ст_. (століття), _рр_. (роки) та ін.

**Примітка.** Крапку не ставимо:
1) в ініціальних (звукових, літерних і літерно-звукових) абревіатурах (див. § 61) між літерами на позначення їхніх складових частин: _НАН_ (Національна академія наук) України, _НЕП_ і _неп_ (нова економічна політика), _НТКУ_ (Національна телевізійна компанія України) і под.;
2) у графічних скороченнях (див. § 62);
   а) у скороченнях назв метричних мір та інших одиниць виміру: _м_ (метр), _мм_ (міліметр), _г_ (грам), _кг_ (кілограм), _т_ (тонна), _ц_ (центнер), _л_ (літр) і под.; _В_ (вольт), _кВ_ (кіловольт), _кгс_ (кілограм-секунда), _лм_ (люмен), _Мкс_ (максвел), _Р_ (рентген), _год_ (година), _с_ (секунда), _хв_ (хвилина);
   б) в інших графічних скороченнях, утворених стягненням звукового складу слова: _грн_ (гривня), _крб_ (карбованець), _млн_ (мільйон), _млрд_ (мільярд) і под., на відміну від скорочень, утворених усіченням складу слова, де крапку ставимо: _дол_. (долар), _коп_. (копійка), _тис_. (тисяча) і под. (згідно з нормами чинного державного стандарту України «Бібліографічний опис. Скорочення слів і словосполучень українською мовою. Загальні вимоги та правила» (ДСТУ 3582:2013). К.: Мінекономрозвитку України, 2014).

§ 156. ЗНАК ПИТАННЯ (?)

Знак питання ставимо в таких позиціях.
1. У кінці питального речення: _За кожною з цих пам’яток — люди: майстри, митці. Хто знає про них? Хто назве їх імена?_ (Р. Федорів);

_Чи совам зборкати орла?_
_Чи правду кривді подолати?_ (М. Рильський).

**Примітка 1.** Знак питання не ставимо в кінці складнопідрядного речення з непрямим питанням (хоч інтонація в таких випадках часто мало відрізняється від інтонації власне питальних речень): — Що ж він тобі говорив? — Питав мене, чого зайшла, чом невесела… (Марко Вовчок).
Якщо ж головна частина речення є питальною, тоді в кінці складнопідрядного речення з непрямим питанням знак питання ставимо:
_Чи знаєте, хлопці, як високо сокіл_
_Під небом літає у теплії дні?_ (Л. Глібов);
_Пам’ятаєте, який у мене веселий дід був?_ (Ю. Яновський).

**Примітка 2.** Підвищену проти звичайної питальну інтонацію можна передавати двома або трьома знаками питання:
_Кляті! кляті_!
_Де ж слава ваша?? На словах!_ (Т. Шевченко).

**Примітка 3.** Складну інтонацію питання / оклику передаємо на письмі двома відповідними знаками ?!:
_Се ти, мій чарівниченьку?!_ (Леся Українка);
_— Для чого ж тоді на Ельбі_
_поклали ви круглі голови?! —_
_Кричить нам у вічі земля_ (Б. Олійник).

**Примітка 4.** У питальних реченнях (переважно з однорідними членами) у художній літературі знак питання ставимо після кожного слова (сполучення слів) для їх повнішого увиразнення:
_Хіба ж живуть вони? І знають,_
_Як ви сказали, благодать,_
_Любов?.._ (Т. Шевченко);
_Далі старий до парубка: як? що? чи все гаразд? який заробіток_? (Марко Вовчок).

**Примітка 5.** Щодо написання після знака питання слів з малої літери, напр.: _Що його турбувало? погода? далека дорога?_; _Раптом він чує над собою: Остапе! Остапе! се ти? живий_? (М. Коцюбинський) — див. зауваження в § 157, п. 1, прим. 4 (про практику такого ж написання після знака оклику).

2. У кінці вставленого речення або після вставленого слова (словосполучення), вимовленого з питальною інтонацією: — _А я замурував був у хижі дочку від Германії_ [Німеччини]_, то в управі так шмагали, що — вірите? — шкура на мені полопалася_ (О. Гончар).
3. У дужках усередині цитати або після тих чи інших цитованих уривків для вираження сумніву щодо наведеного матеріалу, критичного ставлення до його автора (тільки знак питання або знак питання в поєднанні з якими-небудь словами): _Упорядники статистичних даних відзначають у передмові, що «переважна більшість_ (скільки це? — _Рец_.) _населення з недовірою_ (!) _ставиться до заявлених реформ», що «певна_ (?) _частина опитаних узагалі не вірить в успіх реформ_» (!!!) _і_, _нарешті, що «час уже перевірити_ (?!) _стан виконання попередніх обіцянок нашого керівництва»_ (З рецензії).
4. У відтворенні реплік діалогу цей знак може передавати не вимовлене одним із співрозмовників «німе запитання» (вираження нерозуміння, здивування, сумніву тощо): — _Навіщо вам треба було це робити?! — ???_.

§ 157. ЗНАК ОКЛИКУ (!)
Знак оклику ставимо в таких позиціях.
1. У кінці речення, що вимовляється з окличною інтонацією (часто це спонукальні речення):

_Гетьте, думи, ви хмари осінні!_
_Тож тепера весна золота!_ (Леся Українка);
_Вдар словом так, щоб аж дзвеніло міддю!_ (П. Тичина).

У кінці окличного називного речення, зокрема в конструкціях з називним відмінком теми (уявлення): _Рідний край! На світі немає нічого дорожчого за нього, за землю, яка породила тебе й виростила_ (І. Цюпа).

**Примітка 1.** Знак оклику звичайно ставимо в кінці речень, що починаються словами:
а) **як**, **який, що (то) за, до чого ж, скільки** і под. (у реченнях, що не є підрядними): _Як гарно марилось на шкільній лаві, скільки робилося сміливих, але часом і недосяжних проєктів!_ (М. Коцюбинський); _Він звів до Сагайди сіре змучене обличчя з великими сумними очима. Що то були за очі!_ (О. Гончар); _До чого ж гарно й весело було в нашому горо́ді_! (О. Довженко). Іноді (у поетичній мові) такі слова можуть бути всередині речення: _На небокраї яка краса огнів сія!_ (В. Сосюра);

б) **слава**, **хвала**, **ганьба**, **геть** і под., зворотом **Хай живе**…

**Примітка 2.** Підвищену проти звичайної окличну інтонацію можна передавати двома або трьома знаками оклику:
_О мій велетню Самсоне,_
_Пута розривай!!_ (О. Олесь);
— _Пустіть нас!!! — закричав Синичка_ (О. Довженко).

**Примітка 3.** Складну інтонацію оклику / питання передаємо на письмі двома відповідними знаками !?:

_І де та правда!? Горе! Горе!_ (Т. Шевченко).

**Примітка 4.** В українській художній і публіцистичній літературі після слів зі знаком оклику досить звичайним було написання наступного слова з малої літери (якщо, на думку автора, це все було в межах одного висловлення), часто в конструкціях з інтонаційно розчленованими однорідними або повторюваними членами: _Кляті! кляті!_ (Т. Шевченко); [Голос:] _Гов, Лукашу, гов! го-го-го-го! А де ти_? (Леся Українка). У сучасній правописній практиці в подібних випадках слід віддавати перевагу написанню з великої літери (лишаючи, звичайно, більшу свободу вибору для художньої літератури).

2. Після звертань (непоширених або поширених), що вимовляються з виразною окличною інтонацією:
   _Україно! Ти в славній борні не одна_ (М. Рильський);
   _Ти, прекрасна вечірняя зоре!_ (Леся Українка);
   _Народе мій! Твоє буття затяте_
   _В моїй крові затято клекотить!.._ (І. Драч).

3. Після вигуків, а також після слів **так** і **ні**, коли вони стоять на початку речення й вимовляються з виразною окличною інтонацією: _Ай! як тут гарно!_ (М. Коцюбинський);
   _Ой! Що се за сопілка? Чари! Чари!_ (Леся Українка);
   _— Гей! Піднімайтесь, хто сильний та дужий!_ (О. Довженко); [Мавка (спалахнула):] _Так! Хто не зріс між вами, не зрозуміє вас!_ (Леся Українка);
   — _Ні! Недобре зробив батько, — глухо якось, з протягом, почав Чіпка_ (Панас Мирний).

4. У кінці вставленого речення або після вставленого слова (сполучення слів), вимовлених з окличною інтонацією (відповідні слова й речення в таких випадках звичайно виділяються з обох боків тире):
   _Крізь ночі і віки сіяють нам_
   _Сліпучим — ні! — животворящим сяйвом_
   _Озера милі!_ (М. Рильський);

_Потім один крикнув щось і скачки — ой горенько ж!_ — _у гречку влетів_ (А. Головко); _Директор знав — та й як добре знав! — неспокійну натуру свого головного інженера_ (П. Загребельний).

5. У дужках усередині цитати або після тих чи інших цитованих уривків, до яких автор хоче привернути особливу увагу, для вираження емоційного ставлення (обурення, здивування, іронії тощо або ж, навпаки, повного схвалення) до наведеного матеріалу (див. ілюстрацію в § 157, п. 3).

§ 158. КОМА (,)

І. Кома в простому реченні

У простому реченні кому ставимо в таких позиціях.
1. Між однорідними членами речення, не поєднаними сполучниками: _Під вікнами насадила Ганна бузку, любистку, півників та півонії_ (І. Нечуй-Левицький); _Тут, на цих вуличках, дозрівала його класова свідомість, тут він переймався недолею голодних, безправних, безробітних_ (Р. Федорів); _Це ж могло наступити нині, завтра, позавтра..._ (О. Кобилянська); _Світло сяйною хвилею хлюпнуло по верхівках дерев, замиготіло, застрибало по кущах_ (Є. Гуцало).

**Примітка 1.** Не слід розглядати як однорідні й відокремлювати комами:
а) дві однакові граматичні форми дієслова, що означають дію та її мету: _піду подивлюся_, _сядьмо поміркуймо_ тощо;
б) два однакові або близькі значенням спільнокореневі слова, друге з яких ужите із запереченням **не**, якщо таке сполучення становить одне граматичне ціле (_жду не діждуся_, _дивишся не надивишся_, _вовк не вовк_ і под.): _Дивиться вона не надивиться на свого сина: втішається не навтішається своїм Івасем!_ (І. Нечуй-Левицький).
**Примітка 2.** Прикметники-означення є однорідними:
а) коли вони характеризують предмет з одного боку (у переліку його властивостей, якостей, особливостей) або вказують на різні близькі, суміжні його ознаки: _Немає матусі! У глухій, темній могилі вона_ (А. Тесленко); _Дивом див було, що те пискляве, рожеве, безпомічне — то і є людина_ (О. Гончар); _Його очі замиготіли зимним, неприязним блиском_ (О. Кобилянська);
б) коли друге й наступні означення підсилюють, уточнюють, пояснюють перше: _Якось раз над містечком стояла тиха, місячна, літня ніч_ (І. Нечуй-Левицький); _Твердо упираючись ногами в нову, не панщизняну землю, він затис кулак і погрозив на той бік річки_ (М. Коцюбинський).

Якщо ж прикметники-означення характеризують предмет з різних боків, вони є неоднорідними й коми між ними не ставимо: _Вода шуміла й билась між камінням білими кипучими хвилями_ (І. Нечуй-Левицький); _Ми їхали порожньою рудуватою дорогою_ (Валерій Шевчук); _В ранковому березневому затуманеному повітрі пахли вишневі садки_ (Б. Харчук).
Неоднорідні означення частіше стоять перед іменником, зрідка (найчастіше в складених термінологічних назвах) — після нього: _Усе застеляла мла вечірня пахучая_ (Марко Вовчок); _На чорній зритій землі по краях поплуталась огудина суха гарбузова_ (А. Головко); _батарея анодна суха_; _пшениця м’яка яра_.

**Примітка 3.** Прикладки є однорідними, коли вони, як і звичайні означення, характеризують предмет з якогось одного боку або вказують на різні близькі, суміжні його ознаки, напр.: _Поет, прозаїк-оповідач, драматург, перекладач, історик і теоретик літератури, критик, фольклорист, громадський діяч — він_ [І. Франко] _в усьому був однаково сміливий, самобутній і сильний_ (М. Рильський) — це сфери діяльності І. Франка; _доктор філологічних наук, професор І. Петренко_ (науковий ступінь і вчене звання); _Герой України, лауреат Державної премії України в галузі науки і техніки, заслужений діяч науки і техніки України Г. Ткачук_ (почесні звання й відзнаки). Якщо ж вони характеризують предмет цілком очевидно з різних боків, вони не є однорідними й між ними не ставимо коми: _завідувач кафедри української мови доктор філологічних наук І. Петренко_ (посада й науковий ступінь); _чемпіонка України з художньої гімнастики студентка М. Заруба_. У разі поєднання в одному ряду однорідних і неоднорідних прикладок відповідно розставляються й розділові знаки: _завідувач кафедри української мови доктор філологічних наук, професор І. Петренко_; _професор, член-кореспондент Національної академії медичних наук України полковник медичної служби М. Іваницький._ Але прикладки, що стоять після означуваного іменника, відокремлюються комами незалежно від їхнього змістового навантаження: _І. Петренко, завідувач кафедри української мови, доктор філологічних наук, професор._

2. Між однорідними членами речення, поєднаними двома або більше єднальними і розділовими повторюваними сполучниками: **і... і (й... й)**, **ні... ні** **(ані... ані)**, **то... то (не то... не то)**, **або... або**, **чи.... чи (чи то... чи то)**:

_А тим часом місяць пливе оглядать_
_І небо, і зорі, і землю, і море_ (Т. Шевченко);

_Він не знав ні батька, ні матері, ні брата, ні сестри_ (Панас Мирний); _Не хотів ані дружитись, ані дома жити — чумакував_ (Марко Вовчок); _Хлопці, щоб не заважати в хаті, вчились або в клуні, або в садку чи деінде_ (М. Коцюбинський); _Доля — наче примхлива дівчина: то пригріє, то знов остудить_ (Василь Шевчук); _Чи то садок видніє, чи город, чи поле?_ (Панас Мирний).

**Примітка 1.** Коли сполучники **і (й)**, **та (=і), або, чи** між однорідними членами не повторюються, коми перед ними не ставимо: _Було як заговорить або засміється — і старому веселіше стане_ (Марко Вовчок); _Картина була надзвичайна, неначе сон чи казка_ (О. Довженко).

**Примітка 2.** Якщо одні однорідні члени поєднані безсполучниковим зв’язком, а інші — повторюваними сполучниками **і (й)**, **та (=і)**, кому ставимо між усіма однорідними членами, у тому числі й між першими двома (перед першим сполучником): _Червоне полум’я багаття світило на ту групу, облило червоним кольором білу дідову сорочку, сиву бороду, й його темне, похмуре лице, і сиві, низько навислі над очима брови_ (І. Нечуй-Левицький);

_Я пам’ятаю вчительку мою,_
_просту, і скромну, і завжди спокійну_ (В. Сосюра).

**Примітка 3.** Якщо однорідні члени речення поєднані сполучниками **і (й**), **та** (=**і**) в пари, то перед сполучниками коми не ставляться, а пари відокремлюються комами: _Життя — це ріка, в якій попутно й навально тече минувшина й теперішність, добро й зло, правда і кривда_ (Р. Федорів).
**Примітка 4.** Коли два слова, перед кожним з яких стоять сполучники **і** або **ні**, становлять єдиний усталений вислів, то коми між ними не ставимо: _і так і сяк, і туди і сюди, і вдень і вночі_, _і хочеться і колеться; ні туди ні сюди, ні сяк ні так, ні се ні те, ні вдень ні вночі, ні риба ні м’ясо_ тощо.

Коми не ставимо також між двома однорідними членами речення, що поєднуються повторюваним сполучником і утворюють тісну змістову єдність (такі однорідні члени звичайно не мають при собі залежних слів): _Попідтинню сіромаха І днює й ночує_ (Т. Шевченко).
**Примітка 5.** Якщо ряд однорідних членів речення з повторюваним сполучником **і** (**й**) завершується зворотами **і таке інше** (або скорочено **і т. ін**.), **і так далі** (**і т. д.**), **і** **подібне** (**і под.**), такі звороти не відокремлюються комою, оскільки їх не можна розглядати як звичайні однорідні члени речення: _Її думки все коло Гриця. Як він до них прибуде, як пришле дедалі старостів, як мати справить весілля, як вони заживуть_, _яке їх жде щастя і добро і таке інше_ (О. Кобилянська).

3. Між однорідними членами речення, поєднаними протиставними сполучниками **а**, **але**, **та (=але)**, **однак**, **проте** (**а проте**), **зате**, **так**, **хоч (хоча)** та ін.: _Не слів мені, а стріл крилатих, вогняних_! (О. Олесь);

_Задер голову Баглай, стежить, як поволі, але вперто підіймаються голуби над собором_ (О. Гончар);
_Тече вода в синє море,_
_Та не витікає_ (Т. Шевченко);
_З виду дід був древній, столітній, хоч ще кремезний_ (Панас Мирний).

4. Між однорідними членами речення, пов’язаними приєднувальними сполучниками **і, та, та й, ще й, та ще (й), а також, а то й** та ін., коли до вже сказаного додається ще один елемент (або більше), який ніби пізніше виникає у свідомості мовця:
   _Запахла осінь в’ялим тютюном_,
   _Та яблуками, та тонким туманом_ (М. Рильський);
   _Ходімо ж чаю пити, та і в школу підемо_ (Панас Мирний);
   _Зазеленіли луги, ще й дібровонька_ (народна пісня).

**Примітка** 1. Слід відрізняти приєднувальні сполучники від тих самих сполучників з єднальними значеннями (див. п. 2), перед якими коми не ставимо, пор.: _Жили, жили та й розлетілись…_ (Л. Глібов).
**Примітка 2.** Комою відокремлюємо також друге, повторюване слово в приєднувальних конструкціях: _Говорити правду, і тільки правду;_
_За що, не знаю, а караюсь,_
_І тяжко караюсь_! (Т. Шевченко).

5. Між однорідними членами речення перед другим компонентом парних сполучників **не тільки... а й (не тільки... але й, не тільки... а ще й, не тільки... але також і), як... так і, не так... як, хоч... але (та), не стільки... скільки**, **якщо не… то** та ін.: _Як би це добре було, коли б я не тільки спочив, а й вивіз собі матеріал для роботи_ (М. Коцюбинський); _Як російська, так і європейська критика все частіше звертає своє око на наше письменство, ставить йому свої вимоги_ (М. Коцюбинський);
   _Не так тії вороги,_
   _Як добрії люди —_
   _І окрадуть, жалкуючи,_
   _Плачучи, осудять_ (Т. Шевченко);
   _Якщо не по-козацьки, то, гадаю,_
   _Хоч по-рибальськи_ (М. Рильський).

6. У реченнях з однорідними членами перед пояснювальними сполучниками **як**, **як-от**, **а саме** і под., ужитими після узагальнювальних слів: _Нічого специфічного, врочистого, як-от гранітних та мармурових пам’ятників, на нашому кладовищі не було_ (О. Довженко); _Весільний обряд складається з трьох частин, а саме: заручин, сватання й весілля_ (з наукової літератури)_._
7. У разі повторення слова для позначення великої кількості предметів, тривалості або інтенсивності дії, для увиразнення ознаки предмета або дії, для підкреслення згоди або заперечення тощо: _Все, все згадала вона в ту хвилину!_ (О. Довженко);

_Рости, рости, моя пташко,_
_Мій маковий цвіте_ (Т. Шевченко);
_Здається, часу і не гаю,_
_а не встигаю, не встигаю!_ (Л. Костенко).

**Примітка.** У разі повторного вживання того самого прийменника у сполученнях означення (прикладки) і означуваного слова (у фольклорі та в стилізаціях під фольклор, а також у синтаксисі розмовної мови) коми між ними звичайно не ставимо:
_На бистрому на озері_
_Геть плавала качка_ (народна пісня);
_За річкою за голубою_
_Дві чайки у хмару зліта_ (А. Малишко);
_Із города із Глухова_
_Полки виступали_ (Т. Шевченко).

Проте за умови постпозиції означення таке відокремлення можливе:
Як за лісом, за пралісом
Ясне сонце сходить.
_Як за морем, за далеким_
_Десь воно заходить_ (Л. Глібов).

8. Для виділення звертань і залежних від них слів (про вживання знака оклику при звертаннях див. § 157, п. 2):
   _Де ж ти дівся, в яр глибокий_
   _Протоптаний шляху?_ (Т. Шевченко);
   _Мово рідна, слово рідне,_
   _Хто вас забуває,_
   _Той у грудях не серденько,_
   _Тільки камінь має!_ (С. Воробкевич);
   _Я не люблю тебе, ненавиджу, беркуте!_ (І. Франко);
   _Народе мій, ясна любове,_
   _Ти волю лиш яви свою —_
   _Поклич_ <…>! (Д. Павличко).

**Примітка.** В усталених вигукових зворотах на зразок **боронь боже**, **дай боже**, **боже поможи**, **ой боже**, **господи помилуй**, де звертання вже мало відчувається, воно не виділяється комою.

9. Після вигуків, якщо вони вимовляються з окличною інтонацією меншої сили, ніж наступні слова в реченні, і інтонаційно досить тісно пов’язані з реченням у цілому (пор. у § 157, п. 3 про вживання після вигуків знака оклику):
   _Гей, на коні, всі у путь!_ (П. Тичина);
   _О, як люблю я рідну землю..._ (П. Воронько);
   _— Ой, пустіть мене, пустіть_! (Марко Вовчок).

**Примітка 1.** Слова **о, ой, ох**, **ах**, коли вони інтонаційно тісно пов’язані з дальшим звертанням (тобто якщо після них у вимові немає паузи) і вживаються у значенні підсилювальних часток, комою не відокремлюються:
_О болю мій, я бачу в залі_
_Одне обличчя, друге, третє_! (Л. Костенко);
_Ой волохи, волохи,_
_Вас осталося трохи_ (Т. Шевченко);
_— Ох і чудний ти, Давиде…_ (М. Стельмах); _Ах так_?!_; Ах ось де він_!

Так само не ставимо коми після слова **ну**, ужитого для підсилення:
_Ну що б, здавалося, слова..._
_Слова та голос — більш нічого_ (Т. Шевченко).

**Примітка 2.** Не відокремлюються вигуки на початку речення, якщо вони стоять перед особовим займенником, після якого йде звертання:
_Ой ти, дівчино,_
_З горіха зерня,_
_Чом твоє серденько —_
_Колюче терня?_ (І. Франко);

_Гей ти, поле колоскове,_
_молодість моя!_ (В. Сосюра).

10. Після стверджувальних часток **так**, **еге** (**еге ж**), **авжеж, аякже, гаразд** та ін., заперечення **ні,** запитання **що** (**а що**), а також підсилювального **що ж,** коли безпосередньо за цими словами йде речення, яке розкриває їхній конкретний зміст:

_Так, це була вона, його земля,_
_Про неї він співав і нею марив_ (Д. Павличко);
_Еге, я правду вам казав_ (Є. Гребінка);
_— Земляка свого бачили? — Аякже, бачив_ (А. Головко);
_Ні, я хочу крізь сльози сміятись,_
_Серед лиха співати пісні_ (Леся Українка);
_— Що, титаря вбили?_ (Т. Шевченко);
_А що, коли не буде того дня?_ (В. Стус);
_Що ж, отак і проходить вечір,_
_По-лисячому тихо, без стуку_ (Б. Олійник).

**Примітка.** Слід відрізняти стверджувальні частки **так, гаразд** від прислівників **так, гаразд,** після яких коми не ставимо:
_Так ніхто ще не вірив у мене!_ (Г. Чубач);
_— І що б він не зробив, то все гаразд, усе до ладу_ <…> (Панас Мирний)_._

Так само слід відрізняти заперечну частку **ні** від повторюваного сполучника **ні** (див. п. 2).
11. Для виділення вставних слів, сполучень слів і речень (про вживання тире або дужок у подібних конструкціях див. § 161, п. 10 і § 163, І, п. 2):
    _Треба хліба людині й металу,_
    _Треба музики і п’єдесталу,_
    _Та, мабуть, над усе до загину_
    _Треба віри людині в людину_ (В. Забаштанський);
    _І, можливо, моє серце-проміння_
    _Зловить в свої долоні дитина_
    _І всміхнеться_ (Р. Братунь);
    _А в хлібороба, звісна річ, роботи — як води, від снігу до снігу_ (Р. Федорів);
    _З Копачів я, бачте, родом_ (Д. Білоус);
    _Погане, я чував, життя собаче,_
    _Недобре ж і Вовкам_ (Л. Глібов).

**Примітка 1.** Вставні слова і конструкції найчастіше:
а) виражають оцінку ступеня реальності, вірогідності повідомлюваного: _безперечно, без сумніву (безсумнівно), безумовно, відома річ, звичайно, звісно, зрозуміло, немає сумніву, певна річ, природно, справді, ясна річ_ і т. ін.; _видно, думаю, здається (здавалося б_), _либонь, мабуть, може, можливо, очевидно, певно, скоріше за все, слід гадати_ і т. ін.; указують на ступінь звичайності повідомлюваного: _було_ (_бувало)_, _бува_ (_буває_), _як відомо, як завжди, як звичайно_ і т. ін.;
б) виражають емоційну оцінку повідомлюваного: _на біду_, _на жаль, на щастя, грішним ділом, чого доброго, як на гріх_ і т. ін.;
в) указують на зв’язок думок, послідовність викладу: _по-перше_, _по-друге_ і т. д.; _з одного боку, з другого боку_; _наприклад, так, відповідно, отже, таким чином, словом, виходить, значить, зрештою, нарешті; до речі, зокрема_ (_Він, зокрема, сказав, що_…), _крім того_, _навпаки_ та ін., а також _проте_ й _однак_ (усередині, а не на початку речення, де ці слова є сполучниками); _повторюю, підкреслюю_ і т. ін.;
г) характеризують ставлення до способу висловлення думки: _власне_ (_власне кажучи_), _інакше кажучи_ (_іншими словами_), _коротко кажучи, можна сказати, попросту кажучи, сказати б, так би мовити, що називається, якщо можна так висловитися, як_ [_то_] _кажуть_ та ін.; _головне_, _між іншим, правда (щоправда), точніше_ та ін.;

ґ) підкреслюють експресивний характер висловлення: _далебі, з дозволу сказати_, _між нами кажучи, по правді кажучи, чесно кажучи, сказати по правді_ та ін.;
д) указують на джерело повідомлення: _кажуть_, _за повідомленням NN_, _за словами NN_, _як сказав NN_, _на думку NN_, _на мій погляд, на нашу думку, по-моєму, по-твоєму і т. д., як на мене_ і т. д.; _мов, мовляв; чую, бачу, пам’ятаю_ та ін.;
е) звернені до співрозмовника або до читача з метою привернути його увагу: _бач (бачте), бачиш (бачите), віриш (вірите), даруй (даруйте), дозволь (дозвольте),знаєш (знаєте), пам’ятаєш (пам’ятаєте), погодься (погодьтеся), пробач (пробачте)_ [_на слові_]_, розумієш (розумієте), слухай (послухай), уяви (уявіть)_ та ін.

Слід відрізняти вставні слова та їх сполучення від омонімічних слів та їх сполучень, які є членами речення (найчастіше обставинами) або, рідше, сполучниками і тому комами не виділяються, пор.: _У нижчеподаній статті я,_ **_звичайно,_** _не охоплюю всіх проблем розвитку української мови_ (М. Рильський), але: _Концерт звичайно закінчується о 10 годині; Ці слова,_ **_до речі_**_, викликають сумнів,_ але: _Ці слова сказані до речі._

**Примітка 2.** Якщо сполучники **а**, рідше **і** стосуються саме вставного слова (наприклад: **а власне, а втім, а значить, а може, а отже** та деякі ін.), вони комою не відокремлюються: _Чи не вкажете мені яких творів про методи етнографічні, а власне,_171_про способи записування народних пісень?_ (Леся Українка); _Як і кожному авторові, а значить, і мені_ <…>_, хотілось, щоб переклади вийшли найкращими_ (М. Коцюбинський); _І справді, незабаром наші прогнози здійснилися_.
Але, наприклад: _Чисте небо не налягало на гори, а, навпаки, своєю високою легкою синявою довершувало, гармонійно доповнювало їх_ (О. Гончар).
**Примітка 3.** Вставні слова не виділяємо комами, якщо вони входять до складу відокремлених членів речення: _Дмитро, очевидно поспішаючи, не поснідав_; _Надвечір,_ мабуть годині о шостій, почався дощ._

12. Для виділення порівняльних зворотів, що вводяться сполучниками **як (як і), мов, мовби, наче, немов, неначе, ніби, буцімто** і т. ін., **ніж**: _Із степу, як із вогкої печери, тягло свіжою прохолодою_ (О. Гончар);

_Це місто_ [Київ] _прекрасне, як усмішка долі_ (Л. Костенко);
_Припадаю вустами до слова,_
_Мов до стиглого грона калини_ (Н. Кащук);
_Зникло лихоліття,_
_Наче уві сні_ (Р. Братунь);
_В цей час у порту завжди, ніби граючись у хрещика, сновигали матроси всіхнацій_ (П. Панч); _Мій старший хлопець ще дужче, ніж Олекса, зніяковів, уздрівши мене_ (І. Муратов).

**Примітка 1.** Виділяємо комами звороти зі сполучником **як** уточнювального або узагальнювального характеру на зразок **як завжди**, **як звичайно, як колись**, **як навмисно**, **як правило**, **як виняток** та ін.: _Дума — це віршований твір, виконуваний_ (_як правило, соло_) _речитативом_ (М. Рильський), за винятком тих, що входять до складу групи присудка або головного члена односкладного речення: _Заморозки ще восени тут бувають як правило_; _Це було допущено як виняток_; _Він це зробив як навмисно_.
**Примітка 2**. У реченнях з уточнювальними зворотами зі сполучником **як** і вказівними словами **такий** (**такий самий**), **так** (**так само**) можливі два варіанти їх побудови з відповідним розставленням розділових знаків: а) з комою між ними, коли ці вказівні слова є членами речення: _Він такий, як усі_; _Зробити так само, як усі_; _Про це писали такі письменники, як Шевченко, Панас Мирний_; б) без коми, коли ці вказівні слова стоять у постпозиції до пояснюваного слова безпосередньо перед **як** і не є членами речення (тут **такі як**, **так само як** є складеними сполучниками): _Про це писали видатні українські письменники_, _такі як Шевченко, Панас Мирний; Не можна одночасно поєднувати різні дієти, так само як зіставляти непорівнянні речі._
**Примітка 3.** Коми перед порівняльними сполучниками не ставимо:

а) в усталених широковживаних порівняльних зворотах, напр.: _Голодний як вовк_; _Здоровий як бик_; _Мокрий як хлющ_; _Битися як риба об лід_; _Звалитися як сніг на голову_; _Змерзнути як собака_; _Крутитися як муха в окропі_ (_як білка в колесі_); _Летіти як стріла_; _Ллє як з відра_; _Мовчати як риба_; _Почервоніти як рак; Почуватися як риба в воді;_ _Працювати як віл; Стати як укопаний_ і под.;
б) у разі наявності перед порівняльним зворотом слів зі значенням ступеня вияву інтенсивності ознаки **майже**, **зовсім** (**цілком**), **просто**, **точно** (**точнісінько**), **достоту**, **буквально** і под. або заперечення **не**: _Сонце вже припікає майже як улітку_; _У спогадах_172_син з’являвся матері зовсім як живий_; _Усе в них не як у людей_ (пор.: _Усе в них не так, як у_ _людей_); _Обставини складалися по-іншому, не як завжди_;
в) якщо такий зворот є іменною частиною складеного присудка: _Спомин був як_ _блискавка_ (М. Рильський); _Голова була неначе здорова квочка, що сиділа в обичайці_ (І. Нечуй-Левицький); _Вона була для нього наче сонце_ (Леся Українка); _Руки зробилися мов_ _лід_.

Перед **як** у конструкціях з присудком, що є повторенням підмета: _День як день_; _Люди як люди_;
г) перед **як** у конструкціях з повторенням присудка: _Зробив як зробив_;
ґ) якщо порівняльний зворот конкретизує семантично недостатній простий (дієслівний) присудок: _Почувати себе як удома_;
д) перед зворотами, що вводяться в речення за допомогою сполучника **як** і мають значення «у ролі кого, у функції чого»: _Про масштаби Довженка як письменника можна_ _судити з його найбільшої літературної праці —_ «_Зачарованої Десни_» (Л. Новиченко); _Розглядаємо вашу відповідь як згоду_;
е) перед **як, ніж** у зворотах **(не) більше (більш) ніж (як), (не) менше (менш) ніж** **(як), (не) раніше (раніш) ніж (як), (не) довше ніж** (**як**) і т. ін.: _Сидів не більше як пів_ _години_; _Роботи вистачило не довше ніж на два дні._

Про особливості пунктуації в реченнях з нерозкладними синтаксичними зворотами, подібними за будовою до складнопідрядних речень, на зразок _Робити як слід_, _Відбувалося_ _невідомо що_ і под. див. § 158, ІІ, п. 3, прим. 4.
**Примітка 4**. Порівняльні сполучники слід відрізняти від часток зі значенням непевності, сумніву тощо **буцімто**, **мов**, **мовбито**, **наче**, **немов**, **неначе**, **ніби**, **нібито** та ін., перед якими коми не ставимо: _Під байдаркою ламається крига й наче тоне в глибині_ _моря_ (М. Трублаїні);

_Баштан жовтіє понад яром,_
_Курінь безверхий ніби спить_ (М. Рильський).

13. Для виділення відокремлених означень:
1) узгоджених означень, виражених:
   а) дієприкметниками та прикметниками, що мають при собі залежні слова й стоять після означуваного іменника: _У квітнику, заглушеному_ _бур’яном, розцвілася якась жовтогаряча квітка_ (І. Волошин); _Розгойдане_ _море, вже брудне й темне, наскакувало на берег і покривало скелі_ (М. Коцюбинський);
   б) дієприкметниками та прикметниками, що не мають залежних слів, але стоять після означуваного іменника, особливо в тих випадках, коли вони утворюють ряд з двох або більше однорідних членів речення або перед іменником уже є означення: _Високо, трохи не серед неба, стояв місяць,_ _ясний, блискучий, повний_ (І. Нечуй-Левицький);
   _Живе життя і силу ще таїть_
   _Оця гора, зелена і дрімлива_ (М. Зеров);
   в) дієприкметниками та прикметниками (як із залежними словами, так і без них), що стоять перед іменником і, виступаючи у функції означення до іменника, мають ще й обставинний відтінок: _Дезорганізований раптовістю_ _нічної атаки_ («який» / «чому»)_, ворог не встиг учинити скільки-будь_173_сильного опору_ (О. Гончар); _У червонім намисті, зав’язана великою хусткою_ («яка» / «як» або «чому»)_, Марта була б дуже гарною молодицею_ (І. Нечуй- Левицький); _Розгублений, хлопець не зміг нічого сказати_;
   г) дієприкметниками та прикметниками (як із залежними словами, так і без них), що стосуються особових займенників: _Як я, бідна, тут горюю,_ _прийди подивися_ (І. Котляревський); _Вона стоїть навпроти Сагайди,_ _маленька, мов куріпка на межі_ (О. Гончар); _Тремтячий, блідий, він_ _привітався до доктора, попрохав його сісти_ (М. Коцюбинський); _Дивився_ [Юрко] _на батька, і йому стало жаль його, завчасно постарілого,_ _спрацьованого_ (Б. Харчук).
   **Примітка.** Одиничні прикметники при особових займенниках у певних випадках можемо не відокремлювати, зокрема в окличних реченнях або за наявності протиставлення: _О я нещасний!; Я колишній і я теперішній — це вже ніби зовсім різні_ _особи_;
   ґ) прикметниками та дієприкметниками, що стосуються іменників або особових займенників, відсутніх у реченні:
   Не рано встане:
   _Навіки, праведний, заснув_ (Т. Шевченко);
   д) прикметниками та дієприкметниками (як одиничними, так і з залежними словами), що виступають як уточнення до попереднього означення: _Між своїми, ковалівськими, тут стояли підводи і з сусідніх сіл_ (В. Кучер); _Степанко чув, нібито буває в лелек такий день, коли вони судять_ _своїх родичів за якісь, одним їм відомі, злочини_ (Ю. Збанацький); _У тексті_ _було багато маловідомих, зокрема іншомовних, слів_;
2) неузгоджених означень, виражених іменниками в непрямих відмінках (з прийменниками або без них) для надання їм більшої змістової ваги порівняно з невідокремленими членами речення: _Висока на зріст, рівна_ _станом, але не дуже тонка, з кремезними ногами, з рукавами,_ _позакачуваними по лікті, з чорними косами, вона_ [Мотря] _була ніби_ _намальована на білій стіні_ (І. Нечуй-Левицький); _До неї наближалась мати_ <…> _Іллевського, невисока, досить повна жінка, з кошиком у руці_ (О. Гончар).
   **Примітка 1.** Не виділяємо інтонаційно й не відокремлюємо комами означення (із залежними словами або без них), коли вони за змістом тісно пов'язані з означуваними іменниками:
   _Минаючи убогі села_
   _Понаддніпрянські невеселі,_
   _Я думав_ <…> (Т. Шевченко).
   **Примітка 2.** Не відокремлюємо означення, якщо за змістом вони стосуються не стільки підмета, скільки присудка: _Тільки один Варчук стояв біля вікна спокійний,_ _зосереджений_ (М. Стельмах).

14. Для виділення відокремлених прикладок (як поширених, так і непоширених):
1) прикладок у постпозиції до означуваного іменника:
   _Я син простого лісоруба,_
   _Гуцула із Карпатських гір_ (Д. Павличко);

зокрема, прикладок — загальних назв у позиції після власних назв: _Дмитрик,_ _восьмилітній хлопчик, вискочив з душної низенької хати_ (М. Коцюбинський);
2) прикладок, що стосуються особових займенників (незалежно від позиції щодо означуваного іменника): _Досвідчений педагог, він знав шлях до_ _серця дітей_; _Нехай мене, Кармелюка, в світі споминають!_ (народна пісня);
3) поширених прикладок перед означуваним іменником, якщо вони мають додатковий відтінок значення обставини (причини, умови, допустовості): _Хоробрі воїни, козаки ставали героями народних пісень і дум_ (з підручника)_;_
4) прикладок — власних назв, які мають уточнювальне значення щодо означуваних загальних назв: _Обабіч Свирида сиділи Мурий і ще один муляр,_ _Тимко_ (О. Копиленко);
5) прикладок, що вводяться сполучниками **як, тобто, себто (цебто), або** **(= тобто)** та деякими ін.: _Як учений, етнограф і фольклорист, Франко все_ _життя з палким інтересом ставився до народної творчості_ (М. Рильський); _Тайга, тобто смуга диких важкопрохідних хвойних лісів, займає величезні_ _простори на Півночі_ (з наукової літератури); _Вальдшнеп_, _або лісовий кулик,_ _— благородна птиця_ (Остап Вишня), зворотами **на ім’я** (**прізвище**), **родом**, **за національністю** і под., а також **так званий**: _У журбі отакій і подружився_ _Давид з одним австріяком, на імення Стах_ (А. Головко); _Мати її, родом_ _туркменка, зовсім не була схожа на казашок Приуралля_ (З. Тулуб); _Частина_ _її_ [старої галицької інтелігенції], _так звані москвофіли, орієнтувалась на_ _монархічну Росію_ (М. Рильський).

**Примітка.** Прикладки зі сполучником **як** виділяємо комами тільки тоді, коли вони виразно відокремлюються інтонаційно й мають додатковий змістовий відтінок причиновості. В інших випадках коми не ставимо: _Шевченко як поет відомий усьому_ _світові_ (див. також вище п. 12, прим. 3д);

6) прикладок, що стосуються іменників або особових займенників, відсутніх у реченні:
   <…> _Та й заплакав, сіромаха,_
   _Степом ідучи_ (Т. Шевченко).
   **Примітка.** Про вживання дефіса при прикладках див. § 37, а про вживання тире – § 161, п. 6б.

15. Для виділення відокремлених обставин, виражених:
1) дієприслівниковими зворотами: _Маруся, вийшовши з кімнати,_ _засоромилась_ (Г. Квітка-Основ’яненко); _Почали люди серпи гострити,_ _лаштуючись до жнив_ (М. Коцюбинський); _Забившись у дровітню, я плакав,_ _коли Мальва залишала наше подвір’я_ (В. Земляк).
   **Примітка.** Дієприслівниковий зворот, який стоїть після сполучників або сполучних слів, звичайно виділяємо комами з обох боків: _Прислухались і, не вірячи самі_ _собі, одхиляли сінешні двері_ (М. Коцюбинський). Але сполучник **а** залежно від логіко-інтонаційного членування висловлення може входити до складу дієприслівникового звороту (_Хо знає, що тільки одиниці зважуються на це, а зважившись, знаходять силу_ _розбити кайдани_. —М. Коцюбинський) або ж не входити, відділяючись від нього комою (звичайно за наявності в реченні протиставлення з заперечною часткою **не**), пор.: _З_ _виконанням плану слід не зволікати, а накресливши його, виконувати негайно_ і _З_ _виконанням плану слід не зволікати, а, накресливши його, виконувати негайно_;
2) одиничними дієприслівниками, коли вони означають час, причину, умову дії (а не її спосіб): _Повечерявши, полягали спати_ (Панас Мирний); _Прощаючись, Багіров відкликає Ясногорську вбік_ (О. Гончар); _Не повіривши,_ _Чабанчук кинувся в канцелярію_ (О. Донченко); _Попрацювавши, можна й_ _відпочити._
   **Примітка.** Одиничні дієприслівники та дієприслівникові звороти не відокремлюємо комами:
   а) якщо одиничні дієприслівники, тісно прилягаючи до дієслова-присудка (звичайно в постпозиції до нього), уживаються не у власне дієслівному значенні («що роблячи»), а в значенні прислівника (у функції обставини способу дії: «як»): _Не_ _розмірковуючи він кинувся на допомогу_; _Вона сиділа замислившись_ (Ю. Яновський); _Читати лежачи_;
   _Ідуть дівчата в поле жати_
   _Та, знай, співають ідучи_ (Т. Шевченко);
   _Із вирію летять курличучи ключі_ (М. Зеров);
   б) якщо дієприслівник або дієприслівниковий зворот перебувають у складі стійкого звороту (фразеологізмів, складених прийменників і сполучників тощо): _Працювати не покладаючи рук_; _Слухати затамувавши_ _подих_; _Зважаючи на обставини вирішили діяти відразу_;
   в) якщо дієприслівник або дієприслівниковий зворот уживаємо серед однорідних членів речення поряд з іншими частинами мови у функції обставин способу дії: _Діяти впевнено й ні на кого не зважаючи_;
   г) якщо дієприслівниковий зворот, утворений дієприслівником і сполучним словом **який**, уживаємо в складі підрядної означальної частини складнопідрядного речення: _Перед мандрівниками стояли гори, перейшовши_ _які вони зможуть вийти до моря_;
   ґ) якщо перед дієприслівниковим зворотом стоїть підсилювальна частка **і** (**й**): _Вони бралися до роботи й не знаючи повністю її обсягу_;
3) сполученням іменників з прийменниками, прислівниками — для виділення уточнювальних обставин (перед ними можна поставити сполучник **а саме**): _Там, за горами, давно вже день і сяє сонце, а тут, на дні міжгір’я,_ _ще ніч_ (М. Коцюбинський); _По той бік шляху, десь далеко в степу, за_ _садками, тремтить червона заграва..._ (Григорій Тютюнник); _А вечорами, по_ _роботі, він не раз до пізньої ночі ходив у важкій задумі по болотистих_ _улицях Борислава_ (І. Франко); _Сьогодні вранці, під час перерви, побачивши,_ _що Кажан пішов у сад, Олег кинувся нагору, до його кімнатки_ (О. Донченко)_._

Якщо такі обставини не є уточненням до попередніх обставин у реченні, можливість їх змістового й, відповідно, інтонаційного виділення обмежується й, отже, відокремлення стає менш обов’язковим, пор., наприклад: _Погода, всупереч сподіванням, різко погіршилася_ і _Погода_ _всупереч сподіванням різко погіршилася._ Це стосується обставин, виражених сполученням іменників з прийменниками **відповідно до**, **завдяки**, **залежно** **від**, **згідно з**, **на відміну від**, **поза** (_поза його бажанням_), **понад** (_понад усі_ _зусилля_), **попри** (= **всупереч**), **у зв’язку з**, **унаслідок** і т. ін.
Звороти з прийменниками **незважаючи** (**невважаючи**) **на** переважно відокремлюємо, крім випадків їхнього тісного змістового зв’язку з дієсловом, причому в постпозиції до нього, пор.: _Пані чогось тихо, але нерозважно_ _плакала, невважаючи на всі ласки Марії Дмитрівни_ (Дніпрова Чайка) і _Діяти_ _незважаючи на обставини_.
16. Для виділення відокремлених додатків — зворотів зі значенням обмеження, включення, заступлення, що вводяться в речення прийменниками **крім (окрім), опріч, за винятком, поряд з, замість** (також з інфінітивом) та ін.: _Було про що думати цієї ночі, та він примусив себе не_ _думати зараз ні про що, крім бою_ (О. Сизоненко); _За винятком баби Оришки,_ _малий Чіпка нікого не любив_ (Панас Мирний); _У роботі фабрики, поряд з_ _успіхами, були й невдачі_ (з газетної замітки)_; А тепер, замість крила_ _парусника, Тоня й Віталій бачать вдалині темну, непорушну гору якусь_ (О. Гончар). Це факультативно можливе змістове й, відповідно, інтонаційне виділення додатків, яке залежить також від ступеня їхньої поширеності, місця в реченні (так, додатки з прийменником **замість** уживаються переважно як невідокремлені).
17. Узагалі для виділення зворотів зі значенням:
    а) уточнення, пояснення, другої назви, що вводяться словами **тобто**, **а** **саме**, (**а**) **точніше**, **або**, **інакше**, **по-місцевому** і под.: _Чернишеві під час_ _артпідготовки випало бути старшим,_ **_тобто_** _командувати з’єднаним_ _вогнем усіх трьох мінрот_ (О. Гончар);
    _Вони, кажу вам, прозябають._
    _Або, по-вашому, ростуть,_
    _Як та капуста на городі_ (Т. Шевченко);
    б) додаткового повідомлення, приєднання, що вводимо словами **навіть**, **особливо**, **переважно**, **у тому числі**, **зокрема**, **наприклад**, **причому**, (**і**) **притому**, **і** (**й**) (= **навіть** або **притому**), (**і**) **взагалі** (**та й узагалі**) та ін.: _Б’є_ _вся артилерія, навіть зенітна_ (І. Нехода); _Без гарячої любові до природи_177_людина не може бути митцем. Та й не тільки митцем, особливо зараз, коли_ _треба перебудувати майже все_ (О. Довженко); — _Мені прикро, — передала_ _їй зошит учителька. — За змістом усе гаразд, але зверни увагу на синтаксис,_ _зокрема на складносурядні речення. Губиш коми_ (Г. Усач); — _Бувають такі_ _дні, коли ви працюєте менше, наприклад зимою, отоді беріть у руки книжки_ _і читайте_ (Григорій Тютюнник); _Мотрона гостинно припрошувала Остапа_ _їсти, пити, причім пити до дна_ (К. Гордієнко); — _Що се в тебе за думки_ _такі, сестро! — почав мене вговоряти та вмовляти, й жінку привів_ (Марко Вовчок); _Треба діяти, і не зволікаючи_ (О. Довженко); [Орест:] _Недарма люди_ _завжди старались заселити порожні ліси і води німфами, русалками, взагалі_ _чимсь живим, хоч би й фантастичним_ (Леся Українка).
    **Примітка.** Див. також про відокремлення уточнювальних означень: п. 13, 1д, 2, прикладок: п. 14, 5, обставин: п. 15, 3, додатків: п. 16.
18. Для виділення іменника (іменникового словосполучення) у конструкціях з називним відмінком теми (уявлення) та в інших подібних конструкціях: _Ріка Супій, і що там тої річечки_? (Л. Костенко); — _Діти, вони_ _завжди були окрасою життя_ (М. Чабанівський).
    **Примітка.** Підсилювальний зворот **і той** (**і та, і те, і ті**), що ставимо після іменника, комою не виділяємо: _Навіть батько і той якось трохи злякався_ (О. Довженко);
    _Боже небо голубеє_
    _І те помарніло_ (Т. Шевченко).

Див. про частотніші випадки виділення конструкцій з називним теми за допомогою крапки, знака оклику, тире і трьох крапок: § 155, п. 1; § 157, п. 1; § 161, І, п. 8; § 162, п. 1.

ІІ. Кома в складному реченні

У складному реченні кому ставимо в таких позиціях.
1. Для відокремлення частин безсполучникового складного речення зі значенням переліку: _В житі синіли волошки та сокирки, білів зіркатий_ _ромен, червоніла квітка польового маку_ (М. Коцюбинський);
   _Сонце заходить, гори чорніють,_
   _Пташечка тихне, поле німіє_ (Т. Шевченко).

2. Для відокремлення частин складносурядного речення: _Жде спрагла земля плодотворної зливи,_ _І вітер над нею гуляє бурхливий_ (І. Франко); _Вузький, глибокий Прут блиснув врешті з-за прибережних верб, а попід_ _горами зазеленів розкішний килим виноградників_ (М. Коцюбинський);
   _Усе іде, але не все минає_
   _Над берегами вічної ріки_ (Л. Костенко);
   _Непокривлену душу хотіли зламати,_
   _Та ламалися тільки болючі киї_ (Д. Павличко).

З повторюваними єднальними та розділовими сполучниками **і... і, ні... ні, або... або, то... то, чи... чи, не то… не то, чи то… чи то** та ін.:
_І розсвіте, і вийдуть смілі люди,_
_І порохом пропахне сніг і дим,_
_І розсвіте, і всесвіт видно буде,_
_Весь світ, всю долю видно стане їм_ (М. Бажан);
_Або не сокіл я, або спалила мені неволя крила_ (Леся Українка);
_Чи то праця задавила молодую силу,_
_Чи то нудьга невсипуща його з ніг звалила_ (Т. Шевченко).

З приєднувальними і пояснювальними сполучниками: _Ще в гімназії_ _Борис займав видне місце серед товаришів, ба й учителі гляділи на нього як_ _на головну оздобу закладу_ (І. Франко);
_Довго слухав і Бертольдо,_
_Далі мовив на відході:_
_«Що за дивна сила слова!_
_Ворожбит якийсь, та й годі_!» (Леся Українка);
_—Махнути б на неї_ [тару] _рукою, та тільки й діла!_ (О. Гончар); _Вмент_ _маленький візок виповняється тілами вздовж і впоперек, причім мужчини_ _викидають ноги за полудрабки_ (М. Коцюбинський); <…> _Треба вам сказати,_ _що я іноді хворію на ностальгію, цебто у мене з’вляється нудьга за_ _батьківщиною_ (Ю. Яновський).
**Примітка 1.** Для надання більшої самостійності фрагментам висловлення, які могли б бути складовими частинами складносурядного речення, перед сполучниками сурядності **і (й), а, але, та, однак** та ін. замість коми можемо ставити крапку:
_Ми якось дуже звикли, що він_ [Ойстрах] _є._
_А от нема. І струни його стихли_ (Л. Костенко);
_Острів, як спрут, занурив у море шершаві лаби_ [лапи]_, приссався до нього, наче хоче_ _спинитись. Але не може_ (М. Коцюбинський).

**Примітка 2.** Коми між двома частинами складносурядного речення не ставимо перед одиничними (не повторюваними) єднальними **і (й)**, **та (= і)**, а в першому з поданих нижче випадків також розділовими сполучниками **або**, **чи**, якщо а) в реченні є спільний для обох його частин другорядний член або члени, у тому числі спільний відокремлений член, а також спільне вставне слово, б) ці частини являють собою питальні, спонукальні, а також окличні речення, об’єднані між собою відповідною інтонацією, в) ці частини являють собою односкладні номінативні або безособові речення (в останньому випадку головні члени цих речень мають бути цілком однорідні за значенням):
а) _На хвилину раптом стихли голоси і спинилися тіні_ (Л. Смілянський); _Часом на_ _цій вересневій сині вилитими дзвіночками колихалися грона жолудів або виділявся обрис_ _пташини_ (М. Стельмах); _За винятком двох-трьох школярів, учні класу регулярно_ _відвідували заняття і ніхто не пропускав їх без поважних причин; На щастя, буря_ _скінчилася швидко й люди не постраждали_;
б) _А де ж вони роблять цей електромобіль і чим ти допомагаєш, Кіро?_ (О. Копиленко); _Хай завжди буде мир і хай завжди лунає дитячий сміх!; Як навколо все_ _розквітло і як стало по-весняному гарно!_;
в) _Теля десь за двором ревнуло. Тиша і бур'яни_ (А. Головко); _Сутінки огорнули_ _світлицю. Порожньо і сумно_ (А. Хижняк).
3. Для відокремлення частин складнопідрядного речення (підрядну частину відокремлюємо комою з одного боку або, якщо вона розташована всередині головної частини, з обох боків):
   _І той любов’ю повниться до світу,_
   _Хто рідну землю має під собою..._ (М. Вінграновський);
   _Ось чутно, як несе вітер якусь новину з далекого лісу, що синіє за горбочком_
   (М. Коцюбинський);
   _Весь край слов’янський чує крок дружин,_
   _Які спішать на збір у Дрогичин_ (М. Бажан);
   _Він жив на самому кінці села, там, де глибокий яр входив у ліс вузьким_ _клином_ (І. Нечуй-Левицький);
   _Так тихо сходить місяця підкова,_
   _Що аж завмерли гори та ліси..._ (С. Пушик);
   _Душа летить в дитинство, як у вирій,_
   _бо їй на світі тепло тільки там_ (Л. Костенко);
   _Дай мені, Вітчизно, та для пісні сили,_
   _щоб тебе в цій пісні славить і любить,_
   _щоб для тебе серцем вічно зеленіти_ (В. Сосюра);
   _Рідний дім залишається в серці,_
   _Як далеко від нього не йди_ (Г. Чубач).

**Примітка 1.** Для надання підрядним частинам складнопідрядних речень більшої змістової ваги та самостійності перед підрядними сполучниками і сполучними словами замість коми можемо ставити крапку:
_Спочатку так: терзати, розпинати._
_Щоб знав. Щоб знов. Щоб слухався. Щоб звик_ (Л. Костенко).
**Примітка 2.** Коми не ставимо між двома однорідними підрядними частинами, з’єднаними одиничними єднальними **і (й)**, **та (= і)** та розділовими сполучниками **або**, **чи**, оскільки в реченні є спільна для них обох головна частина: _Він... розказував, яку в їх селі_ _рибу ловлять і яка в їх_ [них] _ріка рибна, що усяка риба ведеться_ (Марко Вовчок);
_І знов моя до тебе думка лине,_
_Далекий краю ранньої зорі,_
_Де тигрів слід веде до Уссурі_
_І спіє виноград між віт ялини_ (Борис Тен).
**Примітка 3.** Між однорідними підрядними частинами, з’єднаними повторюваними єднальними та розділовими сполучниками, кому ставимо, але тільки перед другим із цих сполучників: _Буря вщухала або коли затихав вітер, або коли він починав дути з іншого_ _боку_.
**Примітка 4.** Коми перед підрядним сполучником або сполучним словом не ставимо в синтаксично нерозкладних конструкціях, подібних за будовою до складнопідрядних речень і похідних від них (колишні підрядні частини виконують тут функцію членів речення): _робити як слід_ (_як треба_, _як годиться_, _як належить_, _як має_ _бути_), _дивлячись хто_ (_що_, _який_, _куди, скільки_), _невідомо_ (_не знати_, _невідь_, _хтозна_) _хто_ (_що, куди, звідки, скільки_), _хто як не він це знає_ (_кому як не йому це відомо_), _кричати що є_ _сили_ (_духу_), _говорити все що попало_ (_завгодно_, _доведеться_, _здумається_), _роби що хочеш_, _будь що буде_, _іди куди хочеш_; _Нам є ще над чим працювати_; _І Остапові стало жалко_ _Соломію, страх як жалко_ (М. Коцюбинський); [Сава:] <…> _Я піду відсіль, піду куди очі_ _дивляться_ (М. Костомаров).

Кому ставимо перед **як** у зворотах **не хто інший, як...; не що інше, як...**: _Те, що її_ _зацікавило, було не що інше, як троє осідланих коней під ґанком вілли_ (М. Коцюбинський).
Коми не ставимо в конструкціях на зразок **не інакше як**, **не те що**, **не те щоб**, **тільки й розмов що**, **тільки й того що** і под.: _Його витвори всі називали не інакше як_ _шедеврами_ (С. Андрухович); [Костомаров:] _Тільки й було розмови в нього що про вас_ (П. Тичина); _Увесь час у Львові було дуже погано надворі: холодно, вогко, дощ, навіть щось_ _так ніби сніг_ (Леся Українка); _Нюра таке як замислився, бо перестав ворушити пальцями_ _й дивився повз них у підлогу_ (Григір Тютюнник).

**Примітка 5.** Підрядну частину не відділяємо від головної комою, якщо перед нею є частка **не,** сполучник **і**: _Мене цікавить не як це сталося, а які можливі наслідки цього_ _факту_ (пор.: _Мене цікавить не те, як це сталося_, _а які можливі наслідки цього факту)_; _Треба бути уважним і коли обставини цьому не сприяють_ (пор.: _Треба бути уважним і_ _тоді, коли обставини цьому не сприяють_).
**Примітка 6.** Не відокремлюємо комою одиничні відносні займенники та прислівники в кінці речення: _Черниш теж кричав, не пам’ятаючи що_ (О. Гончар); _Бачив_ _хлопця й не сказав якого_; _Заснула, незчувшись коли_ (О. Гончар)_._ Але якщо до відносного слова в таких конструкціях прилягає інше слово, кому ставимо: _Я б хотів знати, хто саме_.
**Примітка 7.** Якщо перед підрядним сполучником або сполучним словом є слова (прислівники, сполучники, частки) з уточнювальним, підсилювальним, обмежувальним, приєднувальним значеннями **а саме**, **особливо**, **зокрема**, **якраз**, **лише**, **тільки**, **а також** та ін., кому ставимо перед ними: _Восени в лісі рясно ростуть гриби, особливо коли пройде_ _дощ; Скоро всі однокласники роз’їдуться, але тільки як закінчать школу; Друзі_ _зустрілися, щоб обговорити новини, а також щоб накреслити плани на майбутнє_.
**Примітка 8.** Cкладені підрядні сполучники **тому що, через те що, завдяки тому** **що, для того щоб, незважаючи на те що, попри те що, дарма що, після того як,** **унаслідок того що, замість того щоб, тоді як, тимчасом як, у міру того як** і т. ін., усередині яких коми не ставимо, слід відрізняти від можливих омонімічних сполучень указівних слів у головній частині, якими виступають займенник **те** в різних відмінках (з прийменниками, рідше також з іменниками) та деякі прислівники (**тому**, **тоді** та ін.) і сполучника або сполучного слова підрядної частини (змістова відмінність між першими і другими конструкціями виражається різним логічним виділенням їхніх компонентів і, відповідно, інтонацією), пор.: _Надворі стало темно, через те що небо заволокло чорною_ _хмарою_ і _Надворі стало темно через те, що небо заволокло чорною хмарою._
**Примітка 9.** У разі збігу двох сполучників (сполучних слів) перед другим із них коми не ставимо, якщо в наступній (головній) частині складнопідрядного речення є співвідносні слова **то, так:**
_І якщо пісня вийде в люди,_
_То пломінь серця не згашу_ (А. Малишко).

Пор. без таких співвідносних слів: _Але коли Ви такі добрі, що не одмовились би_ _перекласти щось із рукопису, то я позволю собі скористуватися з сього і, якщо зможу,_ _пришлю Вам рукопис_ (М. Коцюбинський).
Якщо перший сполучник при цьому є протиставним (**а, але, однак** і т. ін.), коми після нього взагалі не ставимо: _Він прокинувся увечері,_ <…> _довго пив чай, а коли зовсім_ _стемніло, став збиратися у свою п’яту вилазку_ (Л. Первомайський).
4. Для відокремлення частин, що входять до складних синтаксичних конструкцій (із сурядністю і підрядністю, із сполучниковим і безсполучниковим зв’язком):
   _Марили айстри в розкішнім півсні_
   _Про трави шовкові, про сонячні дні,_
   _і в мріях ввижалась їм казка ясна,_
   _де квіти не в’януть, де вічна весна_ (О. Олесь);
   _Синіють води, зеленіє яр,_
   _І стеляться сліпучі краєвиди_ (М. Зеров).
   **Примітка.** У складних синтаксичних конструкціях з безсполучниковим і сполучниковим зв’язком коми між двома частинами, поєднаними сурядним зв’язком, не ставимо перед одиничними єднальними сполучниками **і (й)**, **та (=і)**, якщо в конструкції наявна спільна пояснювальна частина: _Туристам треба було поспішати: навігація_ _закінчувалася й останній теплохід от-от мав уже відпливати._
   У конструкціях із сурядністю й підрядністю дві частини, поєднані сурядним зв'язком за допомогою цих сполучників, не відокремлюємо комою, якщо для них є спільна підрядна частина: _У хаті вже було повно людей і тютюновий дим ходив над головою_ _хвилями, коли Юхим переступив через поріг_ (А. Головко).

§ 159. КРАПКА З КОМОЮ (;)

І. Крапка з комою в простому реченні

Крапку з комою у простому реченні (або в одній з предикативних частин складного речення) можемо ставити між досить поширеними однорідними членами речення — особливо тоді, коли всередині хоч би одного з них уже є коми: _Чого тільки немає у Даниловому лантусі: тут і_ _ніж, і ложка, і шматок дроту, і казанок; пшоно і сало, цибуля й борошно,_ _картопля й сіль, хліб і сухарі; а ще великі садівницькі ножиці, пилка, сокира,_ _терпуг; а ще гачки, важки та поплавці до вудок; ще коробочок десять_ _сірників_ <…> (Григір Тютюнник); _На чому б не спинилось моє око, скрізь і_ _завжди я бачу щось подібне до людей, коней, вовків, гадюк, святих; щось_ _схоже на війну, пожар, бійку чи потоп_ (О. Довженко).

ІІ. Крапка з комою в складному реченні

Крапку з комою у складному реченні ставимо в таких позиціях.
1. Між частинами безсполучникового складного речення — особливо тоді, коли вони досить поширені або всередині них уже є розділові знаки: _Дитинство дивується; молодість обурюється; тільки літа дають нам_ _рівновагу_ (О. Довженко);
   _Усміх пославши в останнім промінні,_
   _Згинуло радісне літо;_
   _Дощик уїдливий, дощик осінній_
   _Сіється, наче крізь сито_ (Г. Чупринка).
2. Між частинами складносурядного речення, пов’язаними переважно протиставними (**а, але, проте, однак** та ін.), зіставним (**а**), рідше єднальними (**і, та**) сполучниками, якщо ці речення досить поширені або всередині них уже є коми:
   _Осінній вітер в лузі свище,_
   _Вербу хитаючи тонку;_
   _А я схиляюся ще нижче_
   _Себе побачити в струмку_ (Т. Осьмачка);
   _Ся розмова лишила в мені якийсь гіркий несмак; але миритись, брати назад_ _свої слова у мене не було бажання_ (Леся Українка).
3. Між досить поширеними однорідними підрядними частинами складнопідрядного речення, підпорядкованими тій самій головній частині, якщо між ними немає єднальних сполучників, — особливо тоді, коли всередині таких підрядних уже є розділові знаки: _Доводилося вам їздити_ _пізньої весни чи раннього літа по Україні? Міряли ви її безмірні шляхи_ _зелених та рівних степів, де ніщо не забороняє вашим очам виміряти їх і_ _вздовж, і вшир, і впоперек; де одні тільки високі могили нагадують вам про_ _давнє життя людське_ <…>_; де синє небо, побратавшись з веселою землею,_ _розгортає над нею своє блакитне, безмірно високе, бездонно-глибоке шатро_ <…>_?_ (Панас Мирний);
   _І тепла радість душу обняла,_
   _І сам не знаєш у задумі світлій,_
   _Що краще — вечір цей чи ночі мла;_
   _Що краще — біля тебе сад розквітлий_
   _І серць квітучих трепет молодий_
   _Чи над тобою зоряні сади_ (Борис Тен).

4. Між частинами складних синтаксичних конструкцій (із сурядністю й підрядністю, із сполучниковим і безсполучниковим зв’язком) — для увиразнення їх розмежування (на противагу розмежуванню інших частин усередині них за допомогою інших розділових знаків): _Щойно полуниця_ _відходить, а вже буріють вишні_ <…>_, шовковиця сиплеться, а там_ _зажовтіють абрикоси; буває, так наспіє полуниці, то жінкам невправка з_ _нею, тоді оголошується загальна мобілізація, вже й металурги лазять поруч_ _з дітьми по садках..._ (О. Гончар); _Було, мабуть, гарно: вночі випав сніг, і сліпучо-біла вулиця леліла сріблом; крізь просвічені скісним заполудневим_ _сонцем шибки вікон зеленіло_ <…> _ялинкове гілля; з крутосхилу Ботанічної_ _злітали верхи на ґринджолятах хлопчаки_ (В. Дрозд).

**Примітка 1.** Уживання крапки з комою в усіх цих випадках як у простому, так і в складному реченні, крім безсполучникових складних речень і речень з безсполучниковим зв’язком у межах складних синтаксичних конструкцій, є факультативним, і замість цього знака можемо вживати кому.
**Примітка 2.** Про вживання крапки з комою в кінці рубрик переліку див. § 168.

§ 160. ДВОКРАПКА (:)

І. У простому реченні

У простому реченні двокрапку ставимо перед однорідними членами після узагальнювальних слів — займенників та займенникових прислівників (**всі**, **все**, **ніхто**, **ніщо**, **скрізь**, **усюди**, **ніде** та ін.), слів (словосполучень), що є назвами родового поняття або чогось цілого щодо однорідних членів як назв видових понять або частин цілого (з можливою наявністю перед переліком також пояснювальних сполучників **наприклад**, **як-от**, **а саме** і под.): _У_ _густій мряці, білій як молоко,_ **_все_** _пропадало: небо, гори, ліси, пастухи_ (М. Коцюбинський);
_Несуть пани есаули_
**_Козацькую збрую_**_:_
_Литий панцир порубаний,_
_Шаблю золотую,_
_Три рушниці-гаківниці_
_І три самопали..._ (Т. Шевченко);

_Заснув_ <…>_, і снилися_ **_красиві коні_**_: сірі, гніді, вороні_ (В. Симоненко).

Двокрапку перед однорідними членами речення можна ставити й за відсутності узагальнювального слова, якщо тільки перед переліком робиться попереджувальна пауза, а однорідні члени вимовляються з перелічувальною інтонацією:
_Та в цю хвилю двері розчинились_
_і ввійшли: якийсь рудобородий_
_в довгому старім плащі подертім;_
_з лірою ж за ним дідок кошлатий,_
_що все кашляв та все очі мружив;_
_ще й третій, що безруко щуливсь,_
_лиш рукав сорочки теліпався_ (П. Тичина).

Таке вживання двокрапки характерне переважно для стилів книжної мови (офіційно-ділового, наукового, публіцистичного), наприклад: _На засіданні_ _присутні: начальник цеху, майстри, інженери і робітники_.

ІІ. У складному реченні

У складному реченні двокрапку ставимо в таких позиціях.
1. Між частинами безсполучникового складного речення або складної синтаксичної конструкції, якщо друга (наступна) його частина:
   а) розкриває зміст першої (попередньої) частини (в цілому або одного з її членів): _Ліс іще дрімає, а з синім небом уже щось діється: воно то зблідне,_ _наче від жаху, то спалахне сяйвом, немов од радощів_ (М. Коцюбинський);
   _Вірю: до скону віків не порушиться слово богинь_! (Леся Українка).

У заголовках, назвах рубрик і т. ін.: _Український правопис: так і ні_ (К., 1997) — назва книжки; _Друга світова війна: причини поразок і перемог_;
б) указує на причину або рідше, навпаки, на наслідок того, про що йдеться в першій (попередній) частині: _Лаврін не поганяв волів: він забув і_ _про воли, і про мішки й тільки дивився на Мелашку_ (І. Нечуй-Левицький);
_Як мала у тебе сила,_
_То з гуртом єднайся ти:_
_Вкупі більше зробиш діла,_
_Швидше дійдеш до мети_ (Б. Грінченко);
_Як і вони, я був щасливим:_
_Із теплих уст ловив слова,_
_Що казкою ставали, дивом,_
_В якому всесвіт ожива_ (О. Ющенко);
_Віхола розпочалася з самісінького ранку: вийти з хати просто неможливо_
(О. Кобилянська).

2. У реченнях з прямою мовою після слів автора (див.  § 167, І, пп. 3, 4**).**
3. У складних реченнях, проміжних між складним безсполучниковим і складнопідрядним, коли зміст їхньої другої частини пояснює, уточнює зміст першої частини, а в складі другої частини є підрядні сполучники і сполучні слова: _Вирішили зробити таким чином: щоб щепленням проти грипу_ _одночасно охопити школи всього району_;
   _Ідуть дівчата в поле жати_
   _Та, знай, співають ідучи:_
   _Як проводжала сина мати,_
   _Як бивсь татарин уночі_ (Т. Шевченко).

§ 161. Тире (–)

І. У простому реченні

У простому реченні тире ставимо в таких позиціях.
1. Між підметом і іменною частиною складеного присудка (як непоширеною, так і поширеною), вираженою іменником або кількісним числівником у називному відмінку, за наявності між ними нульової дієслівної зв’язки: _Кит — ссавець; І один у полі — воїн_ (Ю. Дольд-Михайлик); _П’ять і_ _п’ять — десять_; _Київ — столиця України;_
   _Пісня і праця — великі дві сили,_
   _Їм я бажаю до скону служить_ (І. Франко).
   Потреба в такому тире посилюється за наявності в реченні зіставлення: _Мій_ _брат — лікар, а сестра — учителька_.

**Примітка 1.** Якщо в таких реченнях логічно й, відповідно, інтонаційно виділяється переважно присудок, тире перед ним можемо не ставити: _Мій батько інженер_; _Його ім'я_ _Іван_.

За відсутності спеціального акцентування тире звичайно не ставимо, якщо підмет виражений субстантивованим займенником **це**: _Це наша хата_; якщо іменній частині присудка передує якийсь другорядний член речення: _Таке життя другому б рай_… (Л. Глібов), _Діти завжди діти_; якщо присудок стоїть перед підметом: _Хороша-таки штука_ _життя_ (А. Головко).

**Примітка 2.** Перед присудком, вираженим іменником із заперечною часткою **не,** тире звичайно не ставимо: _Серце не камінь_ (прислів'я)_._ Але в разі сильнішого логіко- інтонаційного наголошування на запереченні, а особливо за наявності в реченні протиставлення **не**… **а** потреба в такому тире увиразнюється: _Мій батько — не інженер, а_ _майстер на фабриці_;
_Мої літа — не монотонні дублі:_
_Я змінююсь, як світанковий пруг_ (Д. Павличко).

**Примітка 3.** Перед присудком, вираженим порівняльним зворотом зі сполучниками **як**, **мов**, **наче**, **що** та ін., тире звичайно не ставимо: _Життя як казка;_ _Микола для мене як брат_. Але в разі спеціального наголошування на ньому тире можливе: _Вода — як скло_ (Л. Глібов); _Душа — мов ніч_… (О. Пахльовська).

**Примітка 4.** Перед присудком, вираженим кількісним числівником (одиничним або в поєднанні з іменником), у спеціальній літературі коми звичайно не ставимо: _Гарантійний термін використання приладу 2 роки_.

**Примітка 5.** Якщо підмет у таких реченнях виражений особовим займенником, тире звичайно не ставимо: _Я син простого лісоруба_ (Д. Павличко). Але в разі спеціального наголошування на ознаці, вираженій присудком, та інтонаційного виділення його зв'язку з підметом, особливо в разі протиставлення, тире можемо ставити: _Він — публіцист, він —_ _прозаїк, він — драматург, от тільки віршів він не писав, хоча безмірно любив поезію_ (Ю. Смолич: про О. Довженка); _Вона для мене — все_!;
_О пісне! Ти — плескіт рік,_
_ти — переливи мідні_… (М. Рильський);
_Я — письменник, а не журналіст._

**Примітка 6.** Якщо між підметом і присудком є вставне слово, тире не ставимо: — _Пан, напевно, син шановного_ <…> _Казимира Зборовського_? (М. Старицький).

**Примітка 7.** При інших способах вираження іменної частини складеного присудка тире між присудком і підметом звичайно не ставимо, але в разі спеціального наголошування на ознаці, вираженій присудком, воно можливе, наприклад: _Його_ _поведінка — дитяча_; _В однім Дунаї скупані слов'яни, і воля в них — одна_! (М. Рильський); _Вода в річці — надзвичайної свіжості; Усі зошити — в клітинку_.

2. Між підметом і присудком, коли один або обидва з цих членів речення виражені інфінітивом: _Життя прожити — не поле перейти_ (прислів’я);
   _Говорити — річ нудна._
   _Працювати слід до дна_ (М. Рильський).

3. Перед словами **це (це є), оце, то, ото, ось, (це) значить**, які передують присудкові, вираженому іменником у називному відмінку або неозначеною формою дієслова:
   _Поезія — це завжди неповторність,_
   _Якийсь безсмертний дотик до душі_ (Л. Костенко);

_Гетьман, може, як ніхто інший знав, що любити Україну — це найперше_ _захистити її надійно від усіх ворогів_ (О. Лупій);

_Сміле слово — то наші гармати,_
_Світлі вчинки — то наші мечі_ (П. Грабовський);

_Гармонійне злиття ідеї з художньою формою, в яку вона вбрана, — ось_ _формула ідеального твору мистецтва_ (В. Дрозд);

_Жити мені без праці — значить не жити_ (Д. Павличко).

4. На місці випущеного члена речення (це переважно присудок): _Крізь_ _шибку виднілись білі колони тераси, а за ними — квітник_ (М. Коцюбинський); _На одній ниві пшениця, на другій — жито_ (О. Гончар); _Останні дні — знову в Парижі_ (М. Рильський). У реченнях, що функціонують переважно як заголовки публікацій, назви рубрик, гасла і т. ін.: _Книга — поштою; Ми — за мир; Мир — народам!; Нашим дітям — світле майбутнє!; Ні — війні!;_
   _Молоді ж — дорогу!_ _Молоді — усе_! (В. Чумак).

Проте якщо немає потреби в увиразненні паузи, тире можемо не ставити, напр.: _Мотря вибігла з хати. Мелашка за нею_ (І. Нечуй-Левицький). У реченнях з відсутнім дієсловом-присудком зі значенням перебування, наявності і т. ін. та обставинами місця і часу (переважно на початку) тире між ними і підметом також ставимо в разі наявності в інтонації відповідної паузи, пор.: _Праворуч комора дерев’яна, рублена. Між коморою та будиночком_ _ворота і хвіртка. Біля воріт дві тополі_ (О. Довженко) і _Удовина хата —_ _край села_ (А. Головко).

5. У реченнях з однорідними членами:
   а) перед узагальнювальним словом, що стоїть після однорідних членів речення: _День, вечір, ніч, ранок — все біле, все тьмяне_ (Леся Українка);
   _Ні спека дня, ні бурі, ні морози —_
   _Ніщо не вб’є любов мою живу_ (В. Сосюра);
   б) після узагальнювального слова і однорідних членів речення, якщо такий перелік не закінчує речення: _Деякі речі його_ [Тараса Шевченка], _як-от:_ _«Утоптала стежечку», «Якби мені, мамо, намисто», «Ой крикнули сірі_ _гуси», «Ой пішла я в яр за водою» і чимало інших — од першого до_ _останнього рядка витримані в характері народної лірики_ (М. Рильський);
   в) між узагальнювальним словом і однорідними членами речення (замість частіше вживаної в подібних випадках двокрапки (див**.** §160, І): _Всі_ _службовці збіглися на бучу — і поштові, і з ощадкаси_ (О. Гончар);

г) між двома однорідними членами речення, не поєднаними сполучниками, що виражають різке протиставлення: _Не хотів ані_ _дружитись, ані дома жити — чумакував_ (Марко Вовчок);
_Не для слави — для вас, мої браття,_
_Я свій скарб найдорожчий ховав_ (Леся Українка);
ґ) між однорідними дієслівними присудками, другий (останній) з яких виражає причину або наслідок, мету дії, вираженої попереднім із них, або швидку зміну подій: _Сидять — пережидають дощ_ (Панас Мирний); _У вікні_ _показалася чоловіча постать_ <…>_, виткнулась, глянула — і сховалася_ (Панас Мирний).
Тире можна ставити перед єднальними сполучниками **і** (**й**), **та** або зрідка після них між двома однорідними дієслівними присудками, якщо другий з них виражає щось несподіване або різко протилежне щодо попереднього: _Земля на прощання усміхнулася — і потемніла_ (Панас Мирний); _Мигне тільки рябенька спинка або гострий шпичастий хвостик —_ _і зникне_ (М. Коцюбинський); _Я тоді швидко підводжусь і — зирк через комин_ (О. Довженко).

6. Для відокремлення другорядних членів речення (порівняно з відокремленням членів речення за допомогою коми, (див. § 158, І, пп. 13–16) це відбувається в разі виразнішого логіко-інтонаційного наголошування на таких компонентах висловлення й робиться частіше тоді, коли вони, по- перше, є поширеними або в їхньому складі є кілька однорідних членів, по-друге, в кінцевій позиції речення):
   а) означень — як поширених або однорідних, так і, рідше, одиничних: _І_ _ще раз схиляється Хо перед силою — вищою і сильнішою від сили страху_ (М. Коцюбинський); _Тепер інша доля — холодна і хмура — заступила матір_ (Панас Мирний); _У цій роботі він убачав усе своє життя — не тільки_ _теперішнє, а й майбутнє_; для відокремлення неузгоджених означень: _У_ _нього була одна звичка — записувати все побачене_;
   б) прикладок зі значенням уточнення або пояснення (перед ними можна поставити сполучник **а саме**): _Дочки — Ольга й Олена — визбирували_188_на городі картоплю_ (В. Козаченко); _У своїм невеличкім гурточку він завів_ _новину — гуртову працю_ (М. Коцюбинський).

**Примітка.** Якщо після відокремленої прикладки за умовами контексту має бути кома, ставимо лише одне тире — перед нею: _Автомобіль — наш дім на колесах, довго_ _набираючи швидкість, нарешті розігнався_;
в) обставин: _Річка Біла неширока. Он через неї перекинулися кладочки, позв’язувані_ _де вірьовкою, де перевеслом, а де й так — просто жмутом трави_ (Г. Хоткевич); _Їсти_ _хочу — жах як_!; _Людей зібралося небагато — усього душ десять_; зокрема обставин мети, виражених інфінітивом: _Увечері кличуть: «Іди до панночки —розбирати»_ (Марко Вовчок); _Багато люду в цей час подалося з села — подивитися, зустрітися_ (В. Стефаник).

7. Для виділення повторюваних з певним поширенням слів: _Ми_ _побачили актора вже в новій ролі — у ролі гетьмана_; _Хотілося жити —_ _жити повнокровним життям, а не просто існувати_.
8. Для виділення конструкцій з називним відмінком теми (уявлення): _А_ _Дике поле, Дике поле! — по груди коням деревій_ (Л. Костенко).
9. Для підкреслення в розповіді несподіваності перебігу подій (замість частіше вживаних у таких випадках трьох крапок (див. § 162, п. 1):
   Послухали Лисичку
   _І Щуку кинули — у річку_ (Л. Глібов).
11. Для виразнішого, порівняно з уживанням ком, змістово-інтонаційного виділення всередині речення вставних і вставлених словосполучень та речень, рідше — вставлених слів (вставлені слова та конструкції подають додаткові відомості, зауваження, пояснення і т. ін. до основного висловлення):
    _Душа моя — послухай! —_
    _як яблуня в цвіту_… (П. Тичина);
    _І хоч не раз — призна́юся — ставати_
    _Я на котурни моднії любив,_
    _Але тепер_… (М. Рильський);
    <…> _Топольський — молодий чоловік, але — на думку пана посла —_ _незвичайно талановитий і солідний_ (О. Маковей);
    _Опукою згори — аж вітром зашуміло —_
    _Орел ушкварив на Ягня_ (Є. Гребінка);

_А тоді зопалу — не встигло радіо попередити! — вернулися морози_ (В. Яворівський); _Скільки всього — жах! — довелося натерпітися_!

**Примітка 1.** Про вживання ком і дужок при подібних конструкціях див. § 158, п. 11; § 163, І, п. 2
**Примітка 2.** Коли після тире перед відокремленим зворотом або вставленою конструкцією стоять слова, що мають бути виділені комами (наприклад, вставні слова), то їх виділяємо тільки з другого боку: _Не знать звідки взялись_ [орендарі], _наїхали й_ _позабирали панські землі під оренду_ _— звісно,_  _за ту ціну, яку самі призначили_ (Панас Мирний).

11. Узагалі для спеціального виділення за допомогою паузи різного змістового та стилістичного призначення тих чи інших фрагментів тексту: _Правда, я сам думав, що я_ _вже зледащів, захолонув в неволі. Аж бачу — ні_ (Т. Шевченко);

_Сьогодні —_
_майбутнього далину я оком прозираю_ (П. Тичина);

_На прю ми стали проти царства тьми,_
_Що оскверняє море й суходоли,_
_І віримо, що переможем — ми,_
_І знаємо, що не вмремо ніколи!_ (М. Рильський).

12. Між двома або рідше кількома власними іменами, сукупністю яких називається вчення, теорія, науковий закон (замість словосполучень зі сполучником **і**): _закон Бойля — Маріотта_; _гіпотеза Сепіра — Ворфа._
13. Між двома або рідше кількома іменниками, сполучення яких позначає певний зв'язок когось або чогось з кимось або чимось іншим (замість словосполучень з прийменником **між**): _відношення товар — гроші —_ _товар_; _система людина — машина; зв'язок «автор — читач»; шаховий_ _турнір Карпов — Фішер_; _матч команд «Динамо» — «Шахтар»_; _судно класу_ _«ріка — море»._

14. Між двома або рідше кількома словами на позначення просторових, часових, кількісних меж (замість словосполучень з прийменниками **від ... до**): _автотраса Київ — Львів; велоперегони Суми — Київ — Ужгород; Навчання_ _на курсах триватиме протягом січня — квітня; вантаж вагою вісім —_ _десять тонн_; на позначення динаміки розвитку чого-небудь з двох або більше етапів: _Задум — реалізація — втілення в життя_; _Іншими словами,_ _родословна_ [родовід] _приблизно така: Лютер — Кромвель — Робесп’єр_ <…> (М. Хвильовий: про розвиток революційних ідей у Європі).

**Примітка.** Між цифрами в таких випадках тире ставимо без відступів між знаками: _у 2010—2018 роках_; _пам’ятки української мови ХVІ—ХVІІІ ст.; на сторінках 1—10; у 1—4_ _томах,_ але, напр.: _наприкінці ХХ — на початку ХХІ ст_.

15. Між словом і сполученням слів або між двома сполученнями слів на позначення приблизної кількості: _Це коштує триста — триста п’ятдесят_ _гривень; приїхати в гості на день — на два; у квітні — на початку травня_ (пор. у § 35, п. 3 випадки позначення приблизної кількості на зразок _триста-_ _чотириста, день-два, у квітні-травні_ з дефісним написанням).

ІІ. У складному реченні

У складному реченні тире ставимо в таких позиціях.

1. Між частинами безсполучникового складного й рідше складносурядного і складнопідрядного речень для вираження часових, причиново- та умовно-наслідкових, допустових і т. ін. відношень позначуваних ними подій або станів, швидкої або несподіваної зміни подій (порівняно з більш узвичаєним розмежуванням частин складносурядного і складнопідрядного речень комою розмежування їх за допомогою тире передає різкіше зіставлення змісту їхніх частин): _Як тільки займеться десь_ _небо — з другого боку встає зараз червоний туман і розгортає крила_ (М. Коцюбинський);

_А бавовна як дозріє —_
_Небом степ заголубіє…_ (М. Нагнибіда);
_Защебетав соловейко —_
_пішла луна гаєм_ (Т. Шевченко);

_Не жди ніколи слушної пори —_
_Твоя мовчанка може стать ганьбою!_ (Д. Павличко);

_Орач торкнеться до керма руками —_
_І нива дзвонить темним сріблом скиб_ (М. Стельмах);

_Було, як заговорить або засміється — і старому веселіше стане_ (Марко Вовчок); <…> _Попадавсь їм багач у руки — вони його оббирали, попадався_ _вбогий — вони його наділяли_ (Марко Вовчок); _Билися об мене гнівливі хвилі_ _нетерплячки — я вистояв_ (П. Загребельний);

_Ти гукай, не гукай_,
_а літа не почують._
_Все біжать та спішать —_
_хоч співай чи ридай..._ (Б. Олійник);
_Заграли знов — ще гірш нема ладу_ (Л. Глібов);

_Скільки глянеш — вилискують розгойдані хліба_ (О. Гончар); _Минали літа —_ _росли сини_ (А. Головко); _Сонце зійшло — і враз над Києвом знялося ревище_ _гудків_ (Ю. Смолич).

2. Між частинами безсполучникового складного та складносурядного речень, зміст яких різко протиставляється або зіставляється: _Не козак_ _вклонявся королеві — король схиляв голову перед козаком_! (П. Загребельний);

_Ще сонячні промені сплять —_
_Досвітні огні вже горять!_ (Леся Українка);
_Закрався вечір, одшуміла праця,_
_Як сльози, затремтіли ліхтарі, —_
_Та діти наші ночі не бояться_ (М. Рильський).

3. Між частинами безсполучникового складного речення, коли друга частина розкриває зміст першої (замість частіше вживаної в таких випадках двокрапки (див. § 160, п. 1):
   <…> Та одинокому мені
   _Здається — кращого немає_191_Нічого в Бога, як Дніпро_
   _Та наша славная країна_… (Т. Шевченко);

_У загоні саме воли заборюкались — це старий підручний отих, що з ярмарку_ _пригнали, б’є_ (А. Головко); _Бачу — за вікном сніг летить_ (М. Стельмах);

_Бувають дивні на землі діла —_
_Серед зими черешня зацвіла_ (Д. Павличко);
_Нап’юся з живої кринички —_
_Візьму доброти від землі_ (М. Сингаївський).

4. Між частинами безсполучникового складного речення, зміст яких порівнюється: _Подивилась ясно — заспівали скрипки_ (П. Тичина).

5. Між частинами безсполучникового складного речення, коли зміст другої частини завершує, підсумовує, узагальнює зміст першої (друга частина починається звичайно вказівними словами **це**, **то**, **так**, **цей**, **такий**, **ось хто**, **ось що** і под.): _Все для людини і завжди з людиною — цей заповіт_ _Максим Рильський проніс крізь бурю і сніг, крізь усе своє життя_ (М. Стельмах);

_Синиця славу розпустила,_
_Що хоче море запалить,_
_Що море буцімто згорить, —_
_Така, бач, є у неї сила_ (Л. Глібов);

_Господарство занедбане, скрізь брудно — ось до чого призводять лінощі та_ _нехлюйство._

6. Між частинами складнопідрядного речення, коли підрядна частина ставиться перед головною з метою виразнішого змістового й, відповідно, інтонаційного її виділення, особливо в реченнях з кількома підрядними, коли в головній частині узагальнюється зміст попередніх підрядних:
   _Ой, хто в лузі, — озовися,_
   _Ой, хто в полі, — одкликнися!_ (Я. Щоголів);
   _Хто спить, хто не спить, — покорись темній силі_! (Леся Українка).

7. У складнопідрядному реченні між його частинами або частіше наприкінці головної частини — перед словом (сполученням слів), повторюваним для того, щоб пов’язати з попереднім реченням наступне, яке підсилює, доповнює, розвиває його зміст: _Шевченківський Палій стоїть на_ _порозі того прозріння, до якого доходить Іван Вишенський у поемі Франка,_ _— на порозі усвідомлення, що тільки в діяльнім служінні своєму народові_ _може бути остаточне виправдання людини, що тільки в ньому вища рація_ _людського існування_ (М. Рильський); _Необхідно, щоб виховання дітей, любов_ _і повага до дітей, вимоги до них і дружба з ними, — щоб усе це було самою_ _суттю вашого духовного життя, мій друже_ (В. Сухомлинський).

**Примітка.** Про вживання тире в реченнях з прямою мовою див. § 167, І.

ІІІ. У простому і складному реченнях (у деяких стилістичних фігурах)

1. Між частинами заперечного порівняння:
   _І нишком проковтнуло море_
   _Моє не злато-серебро —_
   _Мої літа, моє добро,_
   _Мою нудьгу, мої печалі_ (Т. Шевченко);

_То ж не вовки-сіроманці_
_Квилять та проквиляють,_
_Не орли-чорнокрильці клекочуть,_
_Попід небесами літають,—_
_То ж сидить на могилі_
_Козак старесенький,_
_Як голубонько сивесенький,_
_Та на бандуру грає-виграває,_
_Голосно-жалібно співає_ (народна дума).

2. У періоді (разом з комою або без неї) — для виділення переходу від підвищення до зниження інтонації:

_Азовськеє море і Чорнеє море,_
_Зелені діброви і спів солов’я,_
_Високі Карпати, донецькі простори —_
_Це ти, Україно моя_! (І. Нехода);
_Як тільки ясний день погасне,_
_І ніч покриє Божий мир,_
_І наше лихо трохи засне,_
_І стихне людський поговір,—_
_Я йду до берега крутого,_
_І довго там дивлюся я,_
_Як із-за лісу_, _з-за густого_
_Зіходить зіронька моя_ (Л. Глібов).

**Примітка 1.** Уживання тире в складному реченні може поєднуватися з уживанням перед ним коми (див. приклади в межах цього параграфа): а) для увиразнення протиставлення між складовими частинами речення (у складних безсполучникових і в складносурядних реченнях); б) перед указівними словами **це**, **так**, **такий** і под. на початку другої частини безсполучникових складних речень; в) у різних інших випадках (див. § 166).

**Примітка 2.** Про вживання тире в разі зазначення прізвища автора або іншого джерела цитування див. §167, ІІ, п. 3, прим. 2.

**Примітка 3.** Про тире як засіб абзацного членування тексту див. § 168, п. 4.

§ 162. ТРИ КРАПКИ, або КРАПКИ (...)

Три крапки ставимо в таких позиціях.

1. На позначення перерваності або незакінченості висловлення:
   _І — Вовк Ягнятко задавив…_
   _Нащо йому про теє знати,_
   _Що, може, плаче бідна мати_
   _Та побивається, як рибонька об лід:_
   _Він Вовк, він пан… йому не слід..._ (Л. Глібов);
   _Юнак розплющив очі: синь!_
   _Літак... Димки... І височінь_ (П. Тичина).

У реченнях з називним відмінком теми (уявлення): _Щастя… Хіба не_ _думав про нього Степан_? (В. Підмогильний).
Три крапки ставимо всередині речення також для позначення певної паузи, коли далі висловлюється щось несподіване: _Макар Іванович не_ _збрехав: він справді заслаб... від страху_ (М. Коцюбинський).

**Примітка.** У випадках, коли три крапки поєднуються в реченні з іншими розділовими знаками, у препозиції до них вони подаються повністю, а в постпозиції — після знака питання і знака оклику — ставимо дві крапки: _Стражники на людей стріляли,_ _це відомо, а щоб селяни?.._ (К. Гордієнко);

_Встає народ, гудуть мости,_
_Рокочуть ріки ясноводі!.._ (М. Рильський).

2. На позначення уривчастості мовлення від хвилювання, збудження й узагалі сильних переживань:

«<…> _Я не Ганна, не наймичка,_
Я…»
_Та й оніміла_ (Т. Шевченко).

3. На позначення несподіваного продовження чи завершення думки — з незвичним або й несумісним поєднуванням слів (часто в заголовках газетних заміток, нарисів, фейлетонів тощо): _Вибори… без вибору_; зокрема, з використанням відомих цитат, крилатих висловів: …_І Щуку кинули у річку_.

4. На позначення розриву в оповіді, різкого переходу до нової думки (у художніх і публіцистичних текстах на початку речення — звичайно на початку абзацу): _Летимо над колією над залізничною… Отакінька колія…_ _Рейки, як дротики. <…>_
   _…Маленькі озеречка, маленькі лісочки, маленькі річечки, маленькі_ _сільця. І все це там — під нами!_ (Остап Вишня).

5. На позначення свідомої недомовленості, умовчання з певних причин: — _Ходять тут усякі... — бурмоче дід_ (О. Донченко); _— Ну, це вже_ _ви того… — прокинувся рибалка. — Це брехня_ (Ю. Яновський). З цією метою слова, що їх вважають грубими, образливими, непристойними, можуть подаватися в тексті не повністю, а з випущенням певної частини їхнього графічного складу (після початкових літер або всередині слова).

6. На позначення пропуску в цитованому тексті — після останнього слова перед пропуском або перед першим словом після пропуску, без дужок або в дужках, без інтервалу після слова і перед ним або з інтервалом (див. § 167, ІІ, п. 2; § 163, ІІ, п. 3, ІІІ ).

§ 163. ДУЖКИ ( ), [ ], < >

В українській пунктуації застосовують круглі, або заокруглені, — ( ), квадратні — [ ] і кутові, або ламані (**< >**), дужки.

І. Круглі дужки ставимо в таких позиціях.

1. Для виділення в тексті підзаголовків, пояснення маловідомих, зокрема іншомовних, слів, уточнення попереднього слова (слів), для наведення другої назви кого- або чого-небудь, прикладів до чого-небудь, варіантів (слова та ін.), для подання прізвища автора або іншого джерела після цитування (якщо цитування подано не у формі епіграфа і под.: див. § 155, п. 1, прим. 2)  тощо: _Мова і час (Розвиток функціональних стилів_ _cучасної української літературної мови). Київ, 1977_ (назва книжки); _Іван_ _Огієнко_ (_Митрополит Іларіон_). _Українська культура_ (_Київ, 2002_): назва книжки; _Вокатив (кличний відмінок) — форма іменника, що називає того, до_ _кого звертаються_; _Товариш Жан_ (_Іван Іванович_) _свій високий лоб і свої рогові_ _окуляри протирає завжди білосніжною хусткою_ <…> (М. Хвильовий); _В_ _українській мові багато запозичених слів — з грецької (церква, піп, диявол,_ _театр, політика та ін.), латинської (медицина, університет, цирк, юрист_ _та ін.), тюркських (гарбуз, козак, товар, карий та ін.), німецької (крейда,_ _майстер, ландшафт та ін.), французької (аванс, багаж, інженер та ін.),_ _англійської (бокс, футбол, смокінг, менеджер та ін.), польської (хлопець,_ _певний, червоний та ін.), російської (болванка, затвор, льтчик та ін.) та_ _низки інших мов_ (з підручника); _сполучники_ **_і_** (**_й_**), **_та_** (_у значенні «але»_).

2. Для виділення вставлених слів, сполучень слів і речень, що подаються як додаткові зауваження та пояснення до основного змісту речення: _Тут вам асфальт і на тротуарах, тут вам асфальт і там, де_ _пролітають бадьорі автомобілі_ (_таксі_!) _і де вже не плентаються зовсім_ _сумні допотопні візники_ (М. Хвильовий); _Артема на умовному місці (біля_ _криниці) не було_ (А. Головко);
   _Там батько, плачучи з дітьми_
   _(А ми малі були і голі),_
   _Не витерпів лихої долі,_
   _Умер на панщині!.._ (Т. Шевченко);
   _Одного дня сестра його, Оксана,_
   _(А матері вже не було в живих),_

_Листа дістала і малу посилку_ (М. Рильський).

**Примітка.** Якщо вставлена конструкція в дужках являє собою самостійне речення (кілька таких речень), у кінці її перед закритою дужкою має стояти відповідний розділовий знак: крапка, три крапки, знак питання, знак оклику; після закритої дужки розділові знаки не ставимо: _Днина чудова. (Тепер у нас така погода, якої, здається, ціле_ _літо не було.) Ми підіймаємось все вище та вище_ (М. Коцюбинський); _Син. (Пустун._ _Екзамени. Фокстроти.)_ (М. Рильський).

Це правило стосується також уживання крапки в реченнях, що є ремарками в драматичних творах і вставками, що вказують на реакцію слухачів (див. приклади нижче в пп. 3, 4).

Але після прізвищ цитованих авторів (див. приклади вище і нижче) та інших джерел цитування (див. п. 5) крапки в дужках не ставимо.

3. Для виділення ремарок у драматичних творах при прямій мові дійових осіб: [Куниця _(хапає її руки і притягає до себе, весь тремтячи від_ _хвилювання)_:] _Ольго! Ольго, рідна! Ти жива... ти тут... в таку хвилину!_ _(Плаче, цілує її руки.)_ [Ольга _(голубить його голову)_:] _Ну, годі-бо, заспокойся,_ _бідний..._ (І. Кочерга).
4. Для виділення фраз, що вказують на ставлення слухачів до слів якогось промовця, до певної промови і т. ін.: — _Ну, ось ви бачили в цій, по-_ _моєму, талановитій, блискучій доповіді, що він справді дійшов висновків —_ _глибоких, оригінальних, талановитих і, безперечно, високоцінних для нас. (В_ _залі гучні, захоплені оплески.)_ (М. Івченко).

5. Для зазначення після цитати прізвища автора (див. приклади до пп. 2, 3) або іншого джерела цитування: … (_з журналу_, _з наукової літератури_ та ін.; _журнал «Дніпро», 2016, № 1, с. 15_).

6. Для вставлення в текст цитати знака (знаків) питання або знака (знаків) оклику для вияву ставлення автора до наведеного ним матеріалу (див. § 156, п. 3; § 157, п. 5).

**Примітка 1.** Такі розділові знаки, як кома, крапка з комою, двокрапка й тире, не ставимо перед відкритою чи закритою дужкою, а тільки після закритої. Знак питання, знак оклику і три крапки можуть стояти перед закритою дужкою, якщо вони безпосередньо стосуються слів, узятих у дужки; якщо ж ці знаки стосуються всього речення, їх ставлять після закритої дужки.
**Примітка 3.** Після цитати, за якою в рядок подано в дужках посилання на автора або інше джерело, крапки не ставимо, а переноситься за дужки. Знак оклику, знак питання, три крапки в подібних випадках перед посиланням ставимо, проте крапку після нього в кінці речення також ставимо. Крапку, як і інші розділові знаки, в кінці речення перед посиланням ставимо тільки тоді, коли це посилання переноситься на інший рядок (в епіграфах, при віршових цитатах тощо), але після посилання на джерело в таких випадках жодних розділових знаків не ставимо (див. § 155, п. 1, прим. 2).
**Примітка 4.** Після закритої дужки, що нею закінчується речення, ставимо розділовий знак, якого потребує ціле речення, незалежно від того, який знак стоїть перед закритою дужкою.

**Примітка 5.** Про вживання одиничної закритої круглої дужки — при цифрових або літерних рубрикаціях — див. § 168.

ІІ. У спеціальних випадках (звичайно в текстах наукового та офіційно-ділового стилів) — там, де потрібна особлива точність і однозначність розуміння, — уживаємо квадратні дужки.

1. Для розмежування в реченні внутрішніх і зовнішніх дужок, коли можуть застосовувати дужки різної форми — круглі (як внутрішні) і квадратні (як зовнішні).

2. Для вставлення в текст цитати того чи іншого пояснення (у тих випадках, де в текстах загального призначення досить круглих дужок (див. п. 1), для відновлення скороченого в оригіналі слова: _Хочемо ми чи не хочемо,_ _логіка подій і певних соціальних процесів_ [пропуск. — _Упор._] _ми мусимо це_ _визнати; до Р_[_іздва_] _Х_[_ристового_] (з коментарів і вставок упорядника до видання творів М. Хвильового 1990 р.).

3. Для вказування на зроблений пропуск у тексті цитати — за допомогою трьох крапок, поміщених у дужки такої форми, з відступами між знаками з обох боків дужок (у текстах загального призначення для цього достатньо тільки вживання трьох крапок).

ІІІ. Для вказування на зроблений пропуск у тексті цитати у спеціальних текстах застосовують також, крім квадратних, кутові дужки — з трьома крапками всередині них і з відступами між знаками з обох боків.

§ 164. ЛАПКИ (« », “ ”, „“ ,  рідше „ ”)

Лапки ставимо в таких позиціяах.

1. Для виділення в тексті прямої мови, цитат (див. § 167) — як у тих випадках, коли цитата становить окрему частину складного речення, так і тоді, коли вона вживається в межах простого речення або однієї з частин складного речення як їхній компонент: _М. Рильський так характеризував_ _значення словників у житті культурної людини: «І, звісно, не обійтись_ _без користування словником. Один мій знайомий поет і літературознавець_ _якось жартуючи сказав: “Я волію читати словники, ніж поеми. У словнику_ _ті самі слова, що і в поемі, але подані в систематизованому порядку”. Це_ _сказано жартома, але “читати словники” — не така вже дивовижна і_ _дивацька річ, як може здатися»_ (про доцільність використання різних видів лапок — як зовнішніх і внутрішніх — див. нижче в п. 3)_._

**Примітка 1.** Такі розділові знаки, як крапка, кома, крапка з комою, двокрапка й тире, ніколи не ставимо перед закритими лапками, а тільки після них. Знак питання, знак оклику й три крапки ставимо або перед закритими лапками, якщо вони стосуються лише слів, поставлених у лапки, або після лапок, якщо ці розділові знаки стосуються всього речення.

**Примітка 2.** Якщо знак питання, знак оклику й три крапки стоять перед закритими лапками, то після лапок у кінці речення ті самі знаки не повторюються; неоднакові ж знаки можемо, залежно від змісту, ставити водночас і перед закритими лапками, і після них, наприклад: _Чи знайомі ви з романом Панаса Мирного «Хіба ревуть воли, як ясла_ _повні?»_; _Невже ти не чув, як гукали: «До зброї!»_?

Якщо за характером речення в його кінці має стояти крапка, вона зберігається і в тому разі, коли речення закінчується фрагментом у лапках з наявністю перед закритими лапками цих розділових знаків: _Бідний багатому: «Здоров будь!». Багатий бідному: «Будь_ _здоров_!» (народна творчість).

2. Для виділення в тексті слів (висловів), що їх наводять як «чужі» або з відтінком іронічного, презирливого і подібного ставлення до чужого висловлювання, а також слів незвичайних, слів, ужитих уперше або, навпаки, застарілих, і т. ін.: _Моє ім’я враз із кількома іменами подібних до мене «во_ _время оно» оббігало весь край, було пострахом усіх «мирних і_ _вірноконституційних горожан», — з моїм іменем усі вони в’язали поняття_ _перевороту, революції, різні́_ (І. Франко); _Аж якраз одхилилися двері, і сліпий_ _Жан, брат жінчин, адмірал у одставці, ввійшов під руку з своїм_ _«міноносцем», як він кликав лакея_ (М. Коцюбинський); _Аби тільки те_ _«завтра» швидше прийшло_ (О. Копиленко); _Чужих слів уникав, а як_ _траплялися які «консерватори», «бюджет», кожне з’ясовував_ (А. Головко).

3. Якщо в цитованому тексті або в прямій мові, узятих у лапки, є інші цитування, а також власні назви, іронічні вислови та інші слова або вислови, що мають уживатися в лапках, доцільно використовувати лапки різної форми — зовнішні і внутрішні. У функції перших рекомендовано вживати кутові лапки, або «лапки-ялинки» («…»), у функції внутрішніх — «лапки-ла́пки» (“…” та ін.): «_Це мій “Кобзар”», — сказав він._

Якщо з певних причин не вдається використовувати зовнішні і внутрішні лапки різної форми, то в кінці прямої мови або цитати лапки одного виду в безпосередній близькості не повторюються. Не можна писати, наприклад: «_Це мій «Кобзар»», — сказав він_. Лапки, що виділяють якесь слово (кілька слів) у кінці прямої мови або цитати, зберігаються перед зовнішніми закритими лапками тієї ж форми тоді, коли між ними стоїть знак оклику, знак питання або три крапки: _«Ти дивився телефільм «Роксолана»?»_ _— спитав він товариша._ На письмі (у рукописних текстах) «лапки-ла́пки» традиційно використовують у формі „…”.

4. Для виділення певних розрядів власних назв (див. § 50, п. 14; § 54, пп. 4, 5, 7; § 55, пп. 1, 3; § 57, п. 1; § 58, пп. 1 – 3).

5. Для виділення в тексті слів або висловів, що їх подають як значення інших слів (висловів): _Слово_ **_голова_**_, крім свого прямого значення, має ще й_ _кілька переносних: «розум», «керівник», «початок колони» та ін_.; **_голова_** _«керівник» — це метафора_.
   § 165. СКІСНА РИСКА ( / )

Скісну риску ставимо в таких позиціях.

1. В офіційно-діловому та науковому стилях — як розділовий знак між однорідними членами речення та в інших подібних випадках у значенні, близькому як до єднального (=**і**), так і до розділового (=**або**) сполучників (з можливістю переважання в різних контекстах то одного, то іншого з цих значень): _складна інтонація оклику / питання; тенденції до синтетизму /_ _аналітизму; системність / несистемність мовних явищ_ (з мовознавчої літератури); на позначення року, що не збігається з календарним, напр.: _у_ _2018/2019 навчальному році_ (без відступів до і після скісної риски).

Уживаються також комбіновані єднально-розділові сполучники **і/або**, рідше **та/або** (без відступів до і після скісної риски): _порушення авторського_ _і/або суміжних прав; «Типова освітня програма підвищення кваліфікації голів_ _і/або членів правлінь об'єднань співвласників багатоквартирних будинків»;_ _Війна і/або поезія?_ (назва газетної публікації).

**Примітка.** У тих випадках, де такі сполучення є вже досить усталеними, різною мірою наближаючись до складених слів, і між їхніми компонентами можна поставити також дефіс (див. § 36, п. 2) наприклад: _купівля_ / _продаж_ і _купівля-продаж, категорія_ _істот / неістот_ і _категорія істот-неістот_ (у мовознавстві), скісна риска переходить з розряду пунктуаційних знаків до розряду нелітерних орфографічних знаків (як дефіс у більшості випадків його вживання, апостроф).

2. На позначення співвідношення яких-небудь величин, параметрів: _співвідношення курсу гривня / долар_.
3. У графічних скороченнях (див. § 62) — без відступів до і після скісної риски:
   а) замість словосполучень та інших сполучень слів і складних слів (іменників і прикметників): _п/в_ (поштове відділення), _р/р_ (розрахунковий рахунок), _х/к_ (холодного копчення), _п/п_ (по порядку: _№ п/п_), _к/т_ (кінотеатр), _т/к_ (телеканал), _с/г_ (сільськогосподарський) та ін.;
   б) у позначеннях складених одиниць виміру: _км/год_ (кілометр на годину), _Ф/м_ (фарад на метр) та ін.

§ 166. КОМБІНОВАНЕ ВЖИВАННЯ РОЗДІЛОВИХ ЗНАКІВ

У різних випадках можливе поєднане вживання двох розділових знаків.
Це найчастіше:
— ?! (див. § 156, п. 1, прим. 3), !? (див. § 157, п. 1, прим. 3);
— …?; …!; ?..; !.. (див. § 162, п. 1);
—, — (кома й тире), які ставимо а) у реченнях з прямою мовою та мовою автора; б) у всіх тих випадках у межах речень з випущеними членами (_З одного боку, це ніби й не так, а з другого, — факти частково_ _підтвердилися_) та з відокремленими і вставленими конструкціями, у складних реченнях, коли — за наявності в них тире — кома має закривати ту чи іншу попередню конструкцію; в) для увиразнення протиставлення між складовими частинами речення: перед указівними словами **це**, **так**, **такий** і под. на початку другої частини речення (див. § 161, ІІІ, прим. 1);
— збіг різних знаків у реченнях з наявністю конструкцій у дужках (див. § 163);
— збіг різних знаків у реченнях з прямою мовою та мовою автора (див. § 167).

§ 167. Розділові знаки для оформлення прямої мови та цитат

І. Для виділення прямої мови вживаємо лапки, якщо пряма мова йде в рядок, або частіше, якщо кожну з реплік подаємо з нового рядка (з абзацу), тире.

1. Коли пряма мова починається з абзацу, то перед її початком ставимо тире, а в кінці, як звичайно, крапка, знак питання, знак оклику або три крапки (залежно від характеру речення):
   _— Добридень, Замфіре!_
   _— Спасибі вам._
   _— Що поробляєш?_
   _— З винограднику їду_ (М. Коцюбинський).

2. Коли пряма мова йде в рядок, без абзацу, то перед її початком мають стояти відкриті лапки (без тире), у кінці — закриті лапки, а перед ними — відповідний до характеру речення розділовий знак (знак питання, знак оклику, три крапки, але не крапка, яку ставимо вже після лапок): _У цей час я_ _побачила далеко машину і стала показувати в інший бік: «Дивіться,_ _дивіться! Хтось іде!»_ (Ю. Яновський).

3. Речення, що вказує, кому належить пряма мова (тобто «слова автора»), може:
1) стояти перед прямою мовою, і в такому разі після нього ставимо двокрапку, а перше слово прямої мови починається з великої літери: _Чується_ _немолодий голос хазяйки: «Та двері, двері зачиняйте»_ (А. Шиян);
2) стояти після прямої мови, і в такому разі після прямої мови ставимо (залежно від характеру речення) кому (там, де мала б бути крапка), знак оклику, знак питання або три крапки, а слова автора починаються з малої літери; після відповідного розділового знака перед словами автора ставимо тире: «_Невиправдані людські втрати — найбільша ганьба для командира», —_ _говорив старший лейтенант_ (О. Гончар);
   _— Тату! татку! — упізнали діти._
   _— Голуб’ята! — батько простер руки_ (П. Тичина);

—_Хто там? —запитав на її легенький стукіт біля дверей Ковтун_ <…> _— Я,_ _я!_ — _нетерпляче повторила Яринка_ (В. Козаченко).

Коли пряма мова подається в лапках, після неї також ставимо тире: _«Як_ _живете?» — в листі своїм княжна його_ [Тараса Шевченка] _запитує_ (Д. Білоус).

**Примітка.** Якщо слова автора при цьому починаються словами **так**, **ось що**, **ось** **як** і под., то в тих випадках, де після прямої мови мали б стояти кома й тире, ставимо тільки тире: «_Треба завжди бути чесними» — так казала дітям мати_;

3) розривати пряму мову, і тоді, якщо пряма мова починається з абзацу, перед її початком ставимо тире, а якщо без абзацу (в рядок), перед початком і в кінці її ставляться лапки, і застосовуються такі правила:
   а) коли на місці розриву не має бути ніякого розділового знака або мали б бути кома, крапка з комою, двокрапка або тире, то перед словами автора й після них ставимо комбінований знак кома й тире, а пряма мова продовжується з малої літери: — _У мене, — вів своє дід, — сини, двоє, на_ _фронтах_ (Л. Смілянський); — _Батьку, — мовила тихо, — ви так гарно_ _співали, так гарно..._ (П. Загребельний); _«Мамо, — каже старший син,_ _—_ _ходім додому!»_ (Марко Вовчок);
   б) коли на місці розриву мала б бути крапка, то перед словами автора ставимо кому й тире, а після них — крапка й тире, причому пряма мова продовжується з великої літери: _— Зроду не чув, щоб лисиці так кидались на_ _людей. — А я чув, — ска_з_ав Жадан. — І не тільки чув. Бачив_ (Ю. Щербак);
   в) коли на місці розриву мав би бути знак питання або знак оклику, то перед словами автора зберігаємо цей знак і додаємо тире, а після слів автора ставимо крапку й тире, причому пряма мова продовжується з великої літери:
   _— А, це ти, Максиме? — зрадів Карпо._ _— Заходь, заходь!_ (М. Коцюбинський); — _Оце довчивсь! — почав батько мені. — Що ж тепер?.._ (А. Тесленко);
   г) коли на місці розриву мали б бути три крапки, то вони залишаються перед тире. Пряму мову продовжуємо або з великої, або з малої літери залежно від того, яка літера була б після трьох крапок за відсутності розриву.

Після слів автора в першому випадку ставимо крапку й тире, а в другому — кому й тире: _—_ Ходять тут усякі... _—_ бурмоче дід. _— Недавно двоє пройшло_ (О. Донченко); — _Гратиму!.. й я гратиму?.. Ну й… — глянув навкруги, — ну й_ _життя гарне!_.. (А. Тесленко);

ґ) коли одна частина слів автора стосується першої частини прямої мови (тієї, що стоїть до розриву), а друга — другої, то після слів автора ставимо двокрапку й тире, а пряму мову продовжуємо з великої літери: — _Зараз, — сказав Матюха. Потім згадав щось і повернув голову до жінки: —_ _Де там та Зінька з кислицями?_ (А. Головко).

**Примітка.** Діалоги й полілоги можна подавати без абзаців, що буває здебільшого тоді, коли їх хтось переказує. У такому разі лише першу репліку подаємо з абзацу й перед нею ставимо тире, а далі репліки наводимо в лапках; після них перед авторськими словами ставимо тире, а перед ними після авторських слів — двокрапка: — _Страх,_ _розказує, яке діялось: народу, каже, як на війні, сила-силенна... а кінні наступають,_ _душать. «Розходьтесь!» — гукають. А ті: «Не підемо, давай нам наше... ми за правду»_ (М. Коцюбинський).

4. Коли пряма мова стоїть усередині слів автора, перед нею стоїть двокрапка, а після неї ставимо:
1) кома, якщо це потрібно в умовах контексту: _Казав пан: «Кожух_ _дам», та й слово його тепле_ (прислів’я);
2) тире:
   а) у разі відсутності розділового знака на місці розриву слів автора: _На_ _зауваження вчителя з приводу запізнення учень пояснив: «Дуже довго не було_ _автобуса» — і сів на своє місце_;

б) якщо пряма мова закінчується такими розділовими знаками, як три крапки, знак питання або знак оклику:
_Діти нудяться в хатині,_
_Нудять, нарікають:_
_«І нащо зима та люта?» —_
_Все вони питають_ (Леся Українка).

5. Коли кілька реплік прямої мови йдуть у рядок, без указівки, кому вони належать, то кожну з них беремо в лапки, а між репліками ставимо тире: «_А в тебе земля ще де є?» — «Ні, нема». — «А хата є?» — «Є»_ (Панас Мирний).

Перед кожною реплікою (у тому числі й перед першою) можна також ставити тире, тоді кожну парну репліку слід брати в лапки, наприклад: — _А в_ _тебе земля ще де є? — «Ні, нема». — А хата є? — «Є»._

6. Якщо в діалозі, що подається в рядок, після репліки одного з учасників ідуть слова автора, то перед наступною реплікою іншого учасника тире не ставимо: «_Простіть мені; чого нам сваритись?» — каже вона, аж_ _плаче. «Про мене, — кажу. — Якби мене ніхто не зачіпав, я б довіку нікого й_ _пальцем не зачепила_» (І. Нечуй-Левицький).

**Примітка.** Звичайно не виділяють (лапками або тире) чужу мову і тоді, коли немає вказівки на те, кому вона належить (це невідомо або не має значення): _Кажуть: скупий_ _двічі платить; — Друкарська? — Так. Маю намір купити згодом. Кажуть, у німців чудові_ _машинки_ (О. Шугай).

У друкованих засобах масової інформації вставлені речення, подібні до слів автора, виділяють звичайно комами: _Учора, повідомляє наш кореспондент, відбулася зустріч_ _лідерів країн Євросоюзу_ (з газети).

ІІ. Для оформлення цитат застосовуюємо такі розділові знаки.

1. Цитати, включені в авторський текст, беремо в лапки. Інші розділові знаки при них розставляємо так, як у реченнях з прямою мовою та словами автора. Наприклад: _У Конституції України записано: «Державною мовою в_ _Україні є українська мова»_.

Цитати, що виступають як самостійні висловлення (наприклад, в епіграфах), лапками не виділяються.

2. Якщо цитату наводимо не повністю, а з пропуском, його позначаємо трьома крапками — на початку, в середині або в кінці цитати (у текстах спеціального призначення знак три крапки на місці пропуску можна ставити у квадратні або кутові дужки (див. § 163, ІІ, п. 3, ІІІ).

Пропуски на початку цитати позначаємо по-різному. Якщо цитата подаємо як пряму мову після двокрапки, перше її слово після трьох крапок пишеться з малої літери: _Про цей переклад «Іліади» І. Франко сказав: «_<…> _се не популяризований, але справді націоналізований наш український Гомер, і_ _то націоналізований так щасливо, що я не знаю нації, яка могла б_ _похвалитися подібною працею»_ (О. Кундзич). Якщо ж цитата подана як пряма мова, але на початку речення в цілому перед авторськими словами, перше слово в ній після трьох крапок пишеться з великої літери: «<…> _Іноді_ _словник Грінченка збивається своїм характером на словник тлумачний, не_ _даючи російських відповідників до українських слів, а обмежуючись_ _поясненням останніх російською мовою_ <…>_», — зауважував М. Рильський_. Якщо цитата органічніше включена в текст, виступаючи як підрядна частина складнопідрядного речення, як частина речення зі вставленими словосполученнями або реченнями, що вказують на її автора, вона починається завжди з малої літери (навіть тоді, коли її взято повністю), за винятком власних назв, і без зазначення можливого пропуску на її початку: _Максим Рильський писав, що «глибока народність лексики Малишка,_ _граматичного, синтаксичного ладу його творів не підлягає сумніву»; Як_ _відзначав Олесь Гончар, «ХХ сторіччя принесло нашій мові й культурі високі_ _злети і найскладніші випробування»._
3. Якщо під час цитування з’являється потреба у вставленні пояснень, їх подають або в круглих (див. § 163, п. 1), або (у текстах спеціального призначення) у квадратних дужках (див. § 163, ІІ, п. 2). У круглих дужках (з виділенням курсивом) подають також зауваження, примітки в межах певної цитати на зразок: _Куренями в Січі звалися великі, довгі хати, в яких жили_ _запорожці_ (примітка наша. — _Ред.)_, «… (курсив мій. — _Упорядник_)…» і под.

**Примітка 1.** Про вживання в цитованому тексті зовнішніх і внутрішніх лапок див. § 164, п. 4.
**Примітка 2.** Прізвище автора або інше джерело цитування подаємо після цитати звичайно в круглих дужках (див. § 163, І, п. 5); якщо ж указівка на автора (джерело) наводиться нижче, зокрема в епіграфах, джерело зазначається переважно без дужок (див. § 155, п. 1, прим. 2). У тих випадках, коли цитату наводимо в дужках усередині речення, її джерело зазначається звичайно після крапки й тире (див, наприклад, § 158, І, п. 15, 1, у примітці ілюстрацію з творів М. Коцюбинського).

Про вживання крапки в кінці речення у цитатах (епіграфах і т. ін.) при зазначенні (у дужках і без них) їхніх авторів та інших джерел цитування див. § 155, п. 1, прим. 2.

§ 168. Правила рубрикації тексту і розділові знаки для оформлення пунктів переліку

Для оформлення рубрик переліку (переважно в офіційно-ділових та наукових текстах) використовують такі способи членування тексту — з поданням кожної рубрики з абзацу або рідше в рядок.
1. У разі потреби в кількаступеневому членуванні тексту від ширших до вужчих за змістом його положень застосовуємо комбіновану систему літерно-цифрової нумерації:
   — римські цифри (з крапкою після них) або великі літери (з крапкою)
   — на найвищому рівні членування тексту (речення після них починається з великої літери, а в кінці його ставимо крапку);
   — арабські цифри (з крапкою) — на середньому рівні членування (речення після них починається з великої літери, а в кінці його ставимо крапку);
   — арабські цифри (з дужкою після них) — на нижчому рівні членування (речення після них починається з малої літери, а в кінці його ставимо крапку з комою);
   — малі літери (з дужкою) — на найнижчому рівні членування (речення після них починається з малої літери, а в кінці його ставимо крапку з комою).

2. У разі такої ж потреби застосовують також, причому дедалі ширше, інший принцип — використання тільки арабських цифр (з крапками після них) з послідовним їх додаванням від однієї до більшої кількості:

_1. Загальні положення_

_1.1. Національна академія наук України (далі — НАН України) є вищою_ _науковою самоврядною організацією України, що заснована на державній_ _власності._

_1.2. НАН України у своїй діяльності керується Конституцією України,_ _законами України, актами Верховної Ради України, Президента України,_ _Кабінету Міністрів України, іншими актами законодавства та Статутом_ _НАН України, який ухвалюється та реєструється в порядку, встановленому_ _законом._

_1.3. НАН України є правонаступником Академії наук України, що була_ _заснована в 1918 році і в подальшому йменувалася Українською академією_ _наук, Всеукраїнською академією наук та Академією наук Української РСР_ […] і т. д. (Статут Національної академії наук України).

3. Якщо ж немає потреби в такому ступеневому членуванні тексту, звичайно використовують арабські цифри з крапкою і ще частіше — арабські цифри з дужкою та малі літери, наприклад: _Суддя звільняється з посади органом, що його обрав або призначив, у_ _разі:_
   _1) закінчення строку, на який його обрано чи призначено;_
   _2) досягнення суддею шістдесяти п’яти років;_
   _3) неможливості виконувати свої повноваження за станом здоров’я_
   <…> і т. д. (Конституція України).
   Особливо це застосовують тоді, коли перелік подають в рядок: _Комп’ютер складається з: а) системного блока; б) монітора; в) клавіатури_ (у таких випадках замість крапки з комою можна використовувати й кому, а двокрапка перед переліком не обов’язкова).

4. Використовують також спосіб абзацного членування тексту при переліку за допомогою тире:
   _12.6. Президія НАН України за рекомендацією загальних зборів_ _відповідного відділення НАН України:_
   _— призначає на посаду керівника наукової установи НАН України;_
   _— за наявності вмотивованих заперечень, оголошує новий конкурс,_ _призначивши виконувача обов’язків керівника наукової установи НАН_ _України на строк не більш як шість місяців_ (Статут Національної академії наук України).
